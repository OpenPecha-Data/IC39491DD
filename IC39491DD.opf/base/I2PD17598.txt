༄༅། །བསྟན་བཅོས་ཆེན་པོ་དབུ་མ་འཇུག་པའི་སྤྱི་དོན་རྣམ་བཤད་
དགོངས་པ་རབ་གསལ་གྱི་དགོངས་པ་གསལ་བར་
བྱེད་པའི་བློ་གསལ་སྒྲོན་མེ།
 མཛད་པ་པོ། མཁས་གྲུབ་དགེ་འདུན་བསྟན་པ་དར་རྒྱས།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས།
 

༄༅། །བསྟན་བཅོས་ཆེན་པོ་དབུ་མ་འཇུག་པའི་སྤྱི་དོན་རྣམ་བཤད་
དགོངས་པ་རབ་གསལ་གྱི་དགོངས་པ་གསལ་བར་
བྱེད་པའི་བློ་གསལ་སྒྲོན་མེ།
 མཛད་པ་པོ། མཁས་གྲུབ་དགེ་འདུན་བསྟན་པ་དར་རྒྱས།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས།

 

 གླེང་གཞི།
རབ་དཀར་གངས་རིའི་ཕྲེང་བས་ཡོངས་སུ་བསྐོར་ཞིང་འཛམ་གླིང་གོ་ལ་
ཆེན་པོའི་སྤྱི་གཙུག་ཏུ་ཆགས་པའི་མཐོ་སྒང་བོད་ཅེས་གྲགས་པའི་ས་ཡི་ཐིག་ལེར།
ཕ་སྤྲེལ་རྒན་དང་། མ་བྲག་སྲིན་གཉིས་ནས་མཆེད་པའི་བོད་མིའི་ཐོག་མ་བྱུང་བ་
ནས་བཟུང་། སྐྱེ་བོ་རྣམས་ཀྱིས་རང་རང་གི་རྣམ་དཔྱོད་འདྲ་མིན་གྱི་རྩལ་ལ་
བརྟེན་ནས་རིག་པའི་གནས་ཅི་རིགས་གསར་གཏོད་དང་། འཕེལ་རྒྱས་གཏོང་
མུས་སུ། ལྷག་པར་དུས་རབས་བདུན་པའི་སྐབས་སུ་ས་གསུམ་ན་སྙན་པའི་གྲགས་
པ་ཡོངས་སུ་ཁྱབ་པའི་ཆོས་ཀྱི་རྒྱལ་པོ་སྲོང་བཙན་སྒམ་པོ་ཞེས་བྱ་བའི་སྐྱེས་
མཆོག་གང་གི་མཁྱེན་བརྩེ་ནུས་པའི་བྱེད་ལས་ཉག་གཅིག་གི་མཐུ་ལས། བོད་ཀྱི་
ས་ཆེན་པོའི་ཁྱོན་ཀུན་ལ་ཁྱབ་པར་ནུས་ཤིང་། འཇིག་རྟེན་དང་། འཇིག་རྟེན་
 ལས་འདས་པའི་ཆོས་ཀྱི་གནས་ལུགས་མཐའ་དག་ཇི་བཞིན་སྟོན་པར་ནུས་པ།
ཆེས་ངོ་མཚར་རྨད་དུ་བྱུང་བའི་བོད་ཀྱི་ཡི་གེ་འདི་བཞིན་ཐོག་མར་སྲོལ་གཏོད་
མཛད་ལ། སྐྱེ་རྒུའི་ཕན་བདེའི་གཞི་རྩ་ནང་ཆོས་བོད་དུ་བསྒྱུར་འགོ་བརྩམས་པ་
དང་། དུས་རབས་བརྒྱད་པའི་ནང་ཆོས་རྒྱལ་ཁྲི་སྲོང་ལྡེ་བཙན་གྱིས་བསམ་ཡས་
སུ་སད་མི་བདུན་གྱིས་ཐོག་དྲངས་རབ་བྱུང་གི་སྡེ་དང༌། སྒྲ་བསྒྱུར་སློབ་གྲྭ་ཐོག་
མར་བཙུགས་ནས་བློ་རིག་བཀྲ་བའི་ལོ་ཙཱ་བ་དུ་མ་གསོ་སྐྱོང་གནང་སྟེ། ཉེ་འབྲེལ་
རྒྱལ་ཁབ་ཁག་ནས་ནང་རིག་པ་གཙོ་བོར་གྱུར་པའི་རིག་གཞུང་སྙིང་བཅུད་སྣ་
ཚོགས་ལྗོངས་འདིར་དར་སྤེལ་མཛད་དེ། ོཤེས་རིག་མཛོད་བརྒྱའི་སྒོ་འཕར་
ཡངས་པོར་ཕྱེ་བ་ནས་བཟུང་། དུས་རབས་རིམ་པའི་ནང་ཡུལ་ཁམས་འདིར་
འཆད་རྩོད་རྩོམ་གསུམ་ལ་མངའ་བརྙེས་པའི་མཁས་གྲུབ་གཉིས་ལྡན་གྱི་སྐྱེས་

ཆེན་དམ་པ་ཇི་སྙེད་བྱོན་པ་རྣམས་ཀྱིས་སྔ་ཕྱིར་བོད་ཡིག་ཏུ་བསྒྱུར་ཅིང་གཏན་
ལ་ཕབ་པ་དང་། གསར་རྩོམ་མཛད་པའི་བསྟན་བཅོས་ཐམས་ཅད་འུ་ཅག་ལྟ་
བུས་ཚེ་གང་ངལ་བ་བསྟེན་ནས་བགྲངས་ཀྱང་བགྲང་བར་དཀའ་བས། བོད་ཁུལ་
གྱི་གསུང་རབ་གླེགས་བམ་ཐམས་ཅད་གཞི་གཅིག་ཏུ་བརྩིགས་ན་རི་རྒྱལ་ལྷུན་
པོའི་དཔངས་ལའང ་སྐྱེངས་པ་སྟེར་ནུས་སོ་ཞེས་སྨྲས་ཀྱང་འུད་དུ་མི་ཆེ། དེ་ལྟ་
བུའི་རྩ་ཆེའི་རིག་གཞུང་རྨོངས་པའི་ནད་བརྒྱ་འཇོམས་པའི་སྨན་མཆོག་བདུད་
རྩི་ལྟ་བུ་དེ་དག་གི་རོ་བཅུད་གངས་ཅན་པའི་ལུས་སེམས་སུ་ཤོག་བུ་སྣུམ་ཚོས་
བཞིན་དུ་སིམས་པ་ནས་བཟུང་། སྐྱེ་བོ་ཕལ་པ་དག་གི་བླང་དོར་འབྱེད་པའི་ཤེས་
རབ་ཀྱི་ཚད་ཀྱང་ཆེས་མཐོན་པོར་སོན་ཏེ་སྒོ་གསུམ་དགེ་བཅུའི་ལས་ལ་བརྩོན་པ་
དང་། བྱམས་དང་སྙིང་རྗེས་རྒྱུད་དུལ་ཞིང་། ཡ་རབས་དང་གཤིས་བཟང་གི་
མཛེས་སྡུག་རང་ཆས་སུ་ལྡན་པའི་མི་རིགས་ཁྱད་འཕགས་ཅན་ཞིག་ཏུ་ཡར་རྒྱས་
བྱུང་བའི་འབྲས་བུར། དེང་གི་དུས་སུའང་འཛམ་གླིང་ཤར་ནུབ་ལ་གནས་པའི་
སྲིད་འབྱོར་རིག་གསུམ་སྤྱི་དང་། ཡང་སྒོས་ཚན་རིག་རྩེར་སོན་གྱི་ཡུལ་གྲུ་དག་གི་
མི་སྣ་གྲགས་ཅན་རྣམས་ཀྱང་ཡུལ་འདི་དང་འདི་ཉིད་ཀྱི་རིག་གནས་ལ་བློ་ཁ་
ཕྱོགས་ས་དང་། ཞིབ་འཇུག་བྱ་ཡུལ་ཞིག་ཏུ་གྱུར་དོན་ཡང་དེ་ལྟར་ལགས། 
འོན་ཀྱང་སེམས་ཅན་སྤྱི་མཐུན་གྱི་བསོད་ནམས་ཉམས་དམས་སུ་སོང་བའི་
ཉེར་ལེན་ལས། ལོ་བཅུའི་གོད་ཆགས་ཀྱི་ཁྲོད་དུ་སྟོང་གསུམ་ནོར་གྱིས་བཀང་སྟེ་
ཡོན་དུ་ཕུལ་ན་ཡང་བླུ་ཐབས་བྲལ་བའི་གངས་ལྗོངས་ཀྱི་ཁྱད་ནོར་ཏེ། གསུང་
རབ་པར་ཤིང་དང་བཅས་པ་ཕལ་མོ་ཆེ་མེ་ལྷ་དང་ཆུ་ལྷའི་ཞལ་དུ་ཕུལ་ཟིན་དག་
ནི་བསྐྱར་གསོ་བྱ་རྒྱུའི་ནུས་མཐུ་རང་ཅག་སུ་ལའང་མེད་ལ། དུས་ངན་དེ་ལྟ་བུའི་
ཁྲོད་ནས་སྟེས་དབང་གིས་ད་ལྟ་ས་སྟེང་དུ་ལྷག་ལུས་གསུང་རབ་དག་ཀྱང་ཕལ་
 

ཆེ་བ་དཔེ་རྒྱུན་དཀོན་རིགས་ཤ་སྟག་ཏུ་གྱུར་སྟབས་དེང་སྐབས་རིག་གནས་
དངོས་རྫས་ཀྱི་ལམ་ལུགས་གཞིར་བཟུང་བདག་སྲུང་བྱེད་དགོས་རྐྱེན། x རིག་
གཞུང་དོན་གཉེར་བའི་སྤྱན་ལམ་དུ་བསྟར་མ་ཐུབ་པས་གསུང་རབ་ཀྱི་དགོས་པ་
ཇི་བཞིན་མ་གྲུབ་ཅིང་། དེ་བས་ཉེན་ཚབས་ཆེ་བ་ནི་འབྱུང་བཞི་སོགས་ཀྱི་གནོད་
པས་ས་སྟེང་དུ་རྩ་བརླག་མི་གཏོང་བའི་ངེས་པ་མེད་གཤིས། ་འདི་ཀུན་བདག་
སྲུང་གནད་འཁེལ་བྱ་རྒྱུ་དེ་གཞན་ལ་འགེལ་ཐབས་མེད་པའི་རང་ཅག་ཁོ་ནའི་
འགན་འཁྲི་ཉིད་དུ་ངེས་སོ། །
དེར་བརྟེན་སེ་ར་ཐེག་ཆེན་གླིང་དང་ལྷ་ལྡན་གཙུག་ལག་ཁང་མཉམ་འབྲེལ་
གྱིས་སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ཞེས་པའི་
ཚན་པ་ཞིག་ཆེད་དུ་བཙུགས་ནས་ད་བར་བགྲང་བྱ་གསུམ་ལྷག་ཙམ་གྱི་རིང་ལ་
ཕྱོགས་གཉིས་ནས་ཐུན་མོང་དུ་མ་ཐེབས་སྒོར་ས་ཡ་གསུམ་ལྷག་ཙམ་བཏང་སྟེ་
དཔེ་དཀོན་མྱུར་སྐྱོབ་དང་། དེང་སྐབས་སློབ་གཉེར་བའི་ཉེར་མཁོའི་ཆེད་དུ་
གངས་ཅན་ཁྱད་ནོར་ཞེས་པའི་དཔེ་ཚོགས་གསར་དུ་བསྒྲིགས་ཏེ་ད་ཕན་པོད་
འཕྲེང་ཉིས་བརྒྱར་ཉེ་བ་པར་སྐྲུན་ཟིན་པ་དང༌། དགོན་སྡེ་དང༌། སྤྱི་ཚོགས་ཀྱི་
དཔེ་མཛོད་ཁང་བརྒྱ་ལ་ཉེ་བར་ཆ་ཚང་རེ་རིན་མེད་འབུལ་ལམ་ཞུས་པ་ཕུད། དེ་
བྱིངས་མ་གནས་ཙམ་གྱི་ཐོག་ནས་སྤུས་འཚོང་ཞུས་ཏེ། རྒྱལ་བསྟན་ལ་སྲི་ཞུ་དང་
རིས་མེད་སེར་སྐྱ་ཐོས་བསམ་ཅན་རྣམས་ཀྱི་ཐུགས་འདུན་སྐོང་ཐབས་ཞུ་མུས་སུ་
ཡོད་པ་དང་།
འདས་པའི་ལོ་ཟླའི་ནང་ངོས་ཚོའི་ལས་གཞི་ལ་གོང་རིམ་འབྲེལ་ཡོད་ཚན་པ་
ཁག་གི་དབུ་ཁྲིད་ནས་གཟིགས་སྐྱོང་བླ་ན་མེད་པ་གནང་བ་དང་། མཁྱེན་དཔྱོད་
མཁའ་ལྟར་ཡངས་ཤིང་། ལྷག་བསམ་དུང་ལྟར་དཀར་བའི་སྐྱེས་ཆེན་དུ་མས་ངོས་

ཚོའི་ལས་ཀར་གདེང་འཇོག་ཚད་མེད་དང༌། མ་ནོར་ལམ་སྟོན། མ་དཔེ་མཁོ་
འདོན་གནང་བ་སོགས་ཀྱིས་མཚོན། ང་ཚོར་ཕྱར་བ་གྲུ་འདེགས་ཀྱིས་ལྷད་མེད་
རྒྱབ་སྐྱོར་རོགས་རམ་གནང་བར་རྗེས་སུ་ཡིད་རངས་དང་། སྙིང་དབུས་ནས་
ཐུགས་རྗེ་ཆེ་ཞེས་ཞུ་བ་དང་ཆབས་ཅིག །འབྱུང་འགྱུར་ཡང་སེར་གཙུག་ནས་དགེ་
ལུགས་གསུང་འབུམ་གཙོ་བོར་གྱུར་པའི་རིས་མེད་གསུང་རབ་དཔེ་རྒྱུན་དཀོན་
རིགས་དང་། ཞིབ་འཇུག་ཚན་པ་ཁག་དང༌། སློབ་གྲྭ་ཁག་ལ་ཉེ་བར་མཁོ་བའི་
རིག་གཞུང་དག་ཀྱང་རིམ་པས་པར་སྐྲུན་ཞུ་རྒྱུའི་འདུན་པ་སྙིང་བཅངས་སུ་ཡོད་
པ་ལགས་ན། ལྷག་བསམ་རྣམ་དཔྱོད་ཅན་གྱི་རིས་མེད་སེར་སྐྱ་ཀུན་ནས་མ་དཔེ་
མཁོ་འདོན་དང་། ང་ཚོའི་ལས་ཀར་རྩ་ཆེའི་ལམ་སྟོན་བཀའ་སློབ་མུ་མཐུད་ལྷུག་
སྩོལ་ཡོད་པ་མཁྱེན་ཞེས་ཞུའོ། །
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།

གཞུང་འདི་མཛད་པ་པོ་མཁས་གྲུབ་དགེ་འདུན་བསྟན་པ་དར་རྒྱས་ནི་རབ་བྱུང་བརྒྱད་
པའི་ཆུ་གླང་༡༤༩ ༣ ལོར་དབུས་སྟོད་ཀླུང་ཤོད་དབུ་སྣར་འཁྲུངས། གཞོན་ནུའི་དུས་སུ་དྲུང་
གཞོན་ནུ་མཛེས་པ་དཔལ་གྱིས་ཕྱག་བཏབ་པའི་མལ་དྲོ་ཆ་དཀར་དགོན་པར་སློབ་གཉེར་
གནང༌། དགུང་ལོ་ཉི་ཤུ་རྩ་ལྔའི་ཐོག་བྱང་རྩེ་གྲ་ཚང་གི་འཆད་ཉན་སློབ་དཔོན་དུ་ཕེབས།
དགུང་ལོ་སོ་བཞི་པ་ཕྱི་ལོ་༡༥༢༦ལོར་སྡེ་གཟར་གྱིས་རྐྱེན་པས་མལ་དྲོ་ཆ་དཀར་དགོན་
པའི་འདུས་ཚོཊ་རྣམས་ཆེན་པོ་རིན་ཆེན་འོད་ཀྱིས་ཕྱག་བཏབ་པའི་དབུས་སྟོད་བྲག་དབར་
དགོན་པར་ཟླ་བསྒྲིལ་ཏེ་འཆད་ཉན་མཛད་པས་དགོན་པ་དར་རྒྱས་ཆེན་པོ་བྱུང༌། རྗེས་སུ་
དམ་པ་འདི་ཉིད་སེར་སྨད་གྲ་ཚང་གི་འཆད་ཉན་གྱི་སློབ་དཔོན་དུ་གདན་དྲངས་ཐོག །དེ་
སྔོན་སེར་སྨད་གྲ་ཚང་གི་ཡིག་ཆ་རྙིང་པ་གུང་རུ་རྒྱལ་མཚན་བཟང་པོས་མཛད་པ་བཞེད་པ་
མི་མཐུན་པར་བརྟེན་དམ་པ་འདི་ཉིད་ནས་མཛད་པའི་དབུ་ཕར་གྱི་ཡིག་ཆ་རྣམས་སེར་
སྨད་གྲ་ཚང་གི་རྐང་འཛིན་ཡིག་ཆར་གྱུར། སེར་སྨད་འཆད་ཉན་སློབ་དཔོན་ནས་རིམ་
བཞིན་རྒྱུད་སྨད་མཁན་པོ་དང་བྱང་རྩེ་ཚོས་རྗེ་བཅས་གནང་ནས་རྗེ་ཉིད་དགུང་ལོ་དོ་
གཉིས་པ་རབ་བྱུང་དགུ་པའི་ཤིང་བྱི་ཕྱི་ལོ་༡༥༦༤ལོར་དགའ་ལྡན་ཁྲིར་ཕེབས། དགུང་ལོ་
དོན་དྲུག་པ་རབ་བྱུང་བཅུ་བའི་ས་འབྲུག་ཕྱི་ལོ་༡༥༦༨ལོར་དགོངས་པ་ཆོས་དབྱིངས་སུ་
ཐིམ༑ ཕྱི་རབས་གདུལ་བྱ་རྣམས་ཀྱི་དོན་དུ་མཛད་པའི་བསྟན་བཅོས་ནི། མངོན་རྟོགས་རྒྱན་
གྱི་རྩ་ཊིཀ་ཆེན་མོ། བསྟན་བཅོས་མངོན་པར་རྟོགས་པའི་རྒྱན་རྩ་འགྲེལ་སྤྱི་དོན་རྣམ་བཤད་
སྙིང་པོ་རྒྱན་གྱི་སྣང་བ་ཞེས་བྱ་བ་སྐབས་བརྒྱད་ཀྱི་བདག་ཉིད་ཅན་དང༌། བསྟན་བཅོས་
མངོན་པར་རྟོགས་པའི་རྒྱན་འགྲེལ་དང་བཅས་མཐའ་དཔྱོད་ལེགས་བཤད་པད་མ་དཀར་
པོའི་ཕྲེང་བ་སྐབས་བརྒྱད་ཀྱི་བདག་ཉིད་ཅན། དྲང་ངེས་རྣམ་འབྱེད་ཀྱི་སྤྱི་དོན་ལེགས་
བཤད་པད་དཀར་ཕྲེང་བ་དང་དེའི་མཐའ་དཔྱོད། རྟེན་འབྲེལ་སྤྱི་དོན་ལེགས་བཤད་པད་
དཀར་ཕྲེང་བ་དང་དེའི་མཐའ་དཔྱོད། བསམ་གཟུགས་སྤྱི་དོན་ལེགས་བཤད་པད་དཀར་
ཕྲེང་བ་དང་དེའི་མཐའ་དཔྱོད། དགེ་འདུན་ཉི་ཤུའི་སྤྱི་དོན་དང་དེའི་མཐའ་དཔྱོད། བསྟན་
བཅོས་ཆེན་པོ་དབུ་མ་འཇུག་པའི་སྤྱི་དོན་རྣམ་བཤད་དགོངས་པ་རབ་གསལ་གྱི་དགོངས་པ་
གསལ་བར་བྱེད་པའི་བློ་གསལ་སྒྲོན་མེ། རྣམ་བཤད་དགོངས་པ་རབ་གསལ་གྱི་མཐའ་དཔྱོད་
རིགས་པའི་རྒྱ་མཚོ་བློ་གསལ་གྱི་འཇུག་སྒོ་སོགས་གསུང་འབུམ་པོད་བཞི་ཙམ་བཞུགས།

མཆོད་བརྗོད།་(1)
དབུ་མ་སྤྱི་བཤད་པ།་· (2)
དབུ་མ་སྙིང་རྗེ།་(17)
དབུ་མ་རིང་སོང་།་(62)
རིགས་པ་གསུམ་བཤད་པ།་(73)
སེམས་བསྐྱེད་གཉིས་པ།་(113)
སེམས་བསྐྱེད་གསུམ་པ།་(118)
སེམས་བསྐྱེད་བཞི་པ།་(133)
སེམས་བསྐྱེད་ལྔ་པ།་(135)
སེམས་བསྐྱེད་དྲུག་པ།་(138)
དབུ་མ་དགག་བྱ།་(151)
དབུ་མ་ཐལ་བཟློག་(202)
ཆོས་ཅན་མཐུན་སྣང་བ།་(238)
གཞན་སྐྱེ་སྤྱིར་བསྟན།་(259)
གཞན་སྐྱེ་མཐར་དཔྱོད།་(268)
དབུ་མ་བདེན་(276)
སྒྲིབ་གཉིས་བཤད་པ།་(287)
སྒྲིབ་གཉིས་སྤོང་ཚུལ།་·(308)
སྐྲ་ཤད་བཤད་པ།་(317)
རྣམ་མཁྱེན་གྱིས་བདེན་གཉིས་མཁྱེན་ཚུལ།་(320)
མཐའ་གཉིས་སྤོང་ཚུལ།་(336)
གཟུགས་བརྙན་གྱི་དཔེ། ་(341)

ཐལ་འགྱུར་ཐུན་མིན་གྱི་དགག་སྒྲུབ་ཀྱི་དམ་བཅའ།་(344)
ཐལ་འགྱུར་ཐུན་མིན་གྱི་ལས་འབྲས་ཀྱི་རྣམ་གཞག །་(318)
ཀུན་གཞི་འགོག་ཚུལ་དང་དུས་གསུམ།་(353)
སེམས་ཙམ་པ་འགོག་ཚུལ།་(371)
ཆུ་འབབ་བཤད་པ།་(378)
ཚད་འགོག་བཤད་པ།་(394)
མདོ་དྲང་ངེས་བཤད་པ།་(426)
རང་བཞིན་གཅིག་གཞི་སོ་སོར་ལྟོས་ཏེ་མཚན་ཉིད་གཉིས་སུ་གྱུར་ཚུལ།་445)
གཉིས་ཀ་ལས་སྐྱེ་བ་དང་། རྒྱུ་མེད་ལས་སྐྱེ་བ་འགོག་ཚུལ།་(449)
བདག་འགོག་བཤད་པ།་(451)
མཐའ་བདུན་གྱི་རིགས་པ།་(469)
བདག་དང་ཤིང་རྟའི་དཔྱད་པ།་(477)
དངོས་པོ་གཞན་ལ་བསྒྲེ་ཚུལ།་(477)
བཤད་པ་མཐར་ཕྱིན་ཚུལ།་(486)

༄༅། །བསྟན་བཅོས་ཆེན་པོ་དབུ་མ་ལ་འཇུག་པའི་སྤྱི་དོན་
རྣམ་བཤད་དགོངས་པ་རབ་གསལ་གྱི་དགོངས་
པ་གསལ་བར་བྱེད་པའི་བློ་གསལ་སྒྲོན་མེ་
ཞེས་བྱ་བ་བཞུགས་སོ། །
༄༅། །ན་མོ་མཉྫུ་གྷོ་ཥ་ཡ། །གྲངས་མེད་གསུམ་དུ་ཚོགས་གཉིས་
རབ་རྫོགས་པས། ། སྐུ་གསུམ་བརྙེས་ནས་ཐེག་གསུམ་གདུལ་བྱ་ལ།
མཛད་མཆོག་འཁོར་ལོ་གསུམ་པོ་རབ་བསྐོར་བའི། །ཐུབ་དབང་སྨྲ་
བའི་དབང་པོར་ཕྱག་འཚལ་ལོ།། རབ་འབྱམས་ཞིང་དུ་རླབས་ཆེན་
སྤྱོད་པ་ཡིས། །མཐའ་ཡས་འགྲོ་བ་བསྒྲལ་བའི་ཁུར་ཁྱེར་བའི། །རྒྱལ་
སྲས་ཀུན་གྱི་དབུས་ན་ལྷམ་མེ་བ། །སྲས་ཀྱི་ཐུ་བོ་གཉིས་ལའང་མགོས་
ཕྱག་འཚལ། །རྒྱལ་བའི་རིང་ལུགས་སྤྱི་དང་ཁྱད་པར་དུ། །རྟེན་འབྲེལ་
ཟབ་མོའི་དེ་ཉིད་འགྲེལ་བ་ལ། །ས་སྟེང་འདི་ན་འགྲན་པའི་ཟླ་དང་
བྲལ༑ །ཀླུ་སྒྲུབ་སྙིང་པོ་རྟག་ཏུ་རྒྱལ་གྱུར་ཅིག །ཡབ་སྲས་དགོངས་པ་
མཐར་ཐུག་ཐལ་འགྱུར་དུ། །འགྲེལ་བའི་སྲོལ་འབྱེད་གྲུབ་མཆོག་
སངས་རྒྱས་བསྐྱངས། །སྲོལ་འཛིན་ཟླ་མེད་དཔལ་ལྡན་ཟླ་བའི་ཞབས། །
ཞི་བ་ལྷ་དང་བཅས་པའི་ཞབས་ལ་འདུད། །རྒྱལ་བའི་མཁྱེན་བརྩེ་
གཅིག་བསྡུས་འཇམ་དཔལ་དབྱངས། །ངུར་སྨྲིག་འཛིན་པའི་བཤེས་
གཉེན་ཚུལ་བཟུང་བ། །བློ་བཟང་གྲགས་པའི་དཔལ་ཞེས་ས་གསུམ་གྱི༎
སྐྱེ་རྒུའི་འདྲེན་པ་མཆོག་ལ་སྙིང་ནས་འདུད། །དེ་སྲས་ཐུ་བོ་གཉིས་

ལས་ལེགས་བརྒྱུད་པའི། །བཤེས་གཉེན་སྤྱི་དང་ཁྱད་པར་ཆོས་འདི་ཡི༎
བཀའ་དྲིན་ནོད་པའི་བླ་མའི་ཞབས་བཏུད་ནས། །དགོངས་པ་རབ་
གསལ་དགོངས་གསལ་( ༢ན) སྒྲོན་མེ་འབྲི། །
དབུ་མ་སྤྱི་བཤད། 
དེ་ལ་འདིར་བསྟན་བཅོས་ཆེན་པོ་དབུ་མ་ལ་འཇུག་པ། རང་གི་
འགྲེལ་པ་དང་མཐུན་པར་འཆད་པ་ལ། བསྟན་བཅོས་ཀྱི་སྔོན་དུ་འགྲོ་
བ་སྤྱིའི་རྣམ་གཞག་བཤད་པ་དང༌། སྐབས་སུ་བབས་པའི་གཞུང་དོན་
སོ་སོར་བཤད་པ་དང་གཉིས་ལས། དང་པོ་ལ། རང་ཅག་ཚེ་འདིའི་
བདེ་བ་ཙམ་གྱིས་ཆོག་པར་མི་འཛིན་པར་འཇིག་རྟེན་ཕྱི་མ་ཕན་ཆད་
ཀྱི་བདེ་བ་དོན་དུ་གཉེར་བ་རྣམས་ཀྱིས་ཡང་དག་པར་རྫོགས་པའི་
སངས་རྒྱས་ལ་སྐྱབས་སུ་སོང་བའི་སྒོ་ནས། དེའི་བསྟན་པ་ལ་འཇུག་
རིགས་ཏེ། སྤེལ་མར་བསྟོད་པ་ལས། གཏིང་མཐའ་མེད་པའི་འཁོར་བ་
ནི༑ །རྒྱ་མཚོའི་ནང་ན་རྣམ་པར་གནས། །འདོད་ཆགས་ལ་སོགས་མི་
ཟད་པའི། །ཆུ་སྲིན་གྱིས་ནི་ལུས་ཟོས་པས། །དེ་རིང་གང་ལ་སྐྱབས་སུ་
མཆི༑ །གང་ལ་ཉེས་པ་ཐམས་ཅད་ཀུན། །གཏན་ནས་ཡོངས་ཡེ་མི་
མངའ་ཞིང༌། །གང་ཞིག་ལ་ནི་ཡོན་ཏན་ཀུན། །རྣམ་པ་ཀུན་ཏུ་གནས་
གྱུར་པ། །གལ་ཏེ་སེམས་ཤིག་ཡོད་ན་ནི། །དེ་ཉིད་ལ་ནི་སྐྱབས་འགྲོ་
ཞིང་༑ །དེ་བསྟོད་དེ་ནི་བཀུར་བ་དང་། །དེ་ཡི་བསྟན་ལ་གནས་པའི་
རིགས༑ །ཞེས་གསུངས་པའི་ཕྱིར།
འཇུག་བྱ་རྒྱལ་བའི་བསྟན་པ་དེ་ལ་ཡང་། ལུང་གི་བསྟན་པ་དང་།

སྟོན་པ་མདོ་སྡེ་ཀུན་ལས་བཏུས་དང། · རིགས་པའི་སྒོ་ནས་གཏན་ལ་
འབེབས་པ། དབུ་མ་རིགས་ཚོགས་དྲུག་གསུངས་པའི་ཕྱིར། རིགས་
ཚོགས་དྲུག་པོ་དེས་བརྗོད་བྱ་ཇི་ལྟར་བསྟན་པའི་ཚུལ་ཡོད་དེ། རྩ་ཤེས་
རང་གཞན་གྱི་སྡེ་པ་རྣམས་ཀྱིས་སྒྲོ་བཏགས་པའི་བསྒྲུབ་བྱ་བདེན་
དངོས་བཀག་པ་དང་། · ཞིབ་མོ་རྣམ་འཐག་གིས་རང་བཞིན་གྱིས་གྲུབ་
པའི་སྒྲུབ་བྱེད་རྟོག་གེའི་ཚིག་དོན་བཅུ་དྲུག་བཀག་པ་དང་། རབ་བྱེད་
བདུན་པ་ལས་འཕྲོས་པའི་སྟོང་ཉིད་བདུན་ཅུ་པས། རང་བཞིན་གྱིས་
མེད་པ་ལ། སྐྱེ་འཇིག་ལ་སོགས་པ་བྱ་བྱེད་ཀྱི་རྣམ་གཞག་འཐད་
( ༣ན)ཚུལ་སྤྱིར་བསྟན། རབ་བྱེད་དང་པོ་ལས་འཕྲོས་པའི་རྩོད་
བཟློག་གིས་ཁྱད་པར་དུ་ཡང་དགག་སྒྲུབ་ཀྱི་རྣམ་གཞག་འཐད་ཚུལ་
བསྟན༑ དབུ་མ་རིན་ཆེན་འཕྲེང་བ་དང་རིགས་པ་དྲུག་ཅུ་པ་གཉིས་
ཀྱིས་ཐ་སྙད་དུ་ཡོད་ཅིང་། རང་བཞིན་གྱིས་མེད་པའི་མཐའ་གཉིས་
སྤངས་པའི་དེ་ཁོ་ན་ཉིད་རྟོགས་པའི་ཡེ་ཤེས་དེ་གྲོལ་བྱེད་ཀྱི་ལམ་དུ་
བསྟན་པའི་ཕྱིར། ཞིབ་མོ་རྣམ་འཐག་གིས་རྟོག་གེའི་ཚིག་དོན་བཅུ་
དྲུག་འགོག་ན། དེ་གང་ཞེ་ན་ཡོད་དེ། ཚད་མ་གཞལ་བྱ་ཐེ་ཚོམ་དགོས་
པ་དང་། །གྲུབ་མཐའ་ཡན་ལག་རྟོག་གེ་གཏན་དབབ་དང་། །རྩོད་དང་
བརྗོད་དང་སུན་འབྱིན་རྒོལ་བ་དང་། །གཏན་ཚིགས་ལྟར་སྣང་ཚིག་
རྟགས་ཚར་བཅད་པ། །འདི་དག་རྟོག་གེའི་ཚིག་དོན་བཅུ་དྲུག་གོ །
ཞེས་པ་ལྟར་ཡིན་པའི་ཕྱིར། སྟོང་ཉིད་བདུན་ཅུ་པ་རབ་བྱེད་བདུན་པ་
ལས་འཕྲོས་ཤིང་། སྐྱེ་འཇིག་ལ་སོགས་པའི་རྣམ་གཞག་འཐད་པར་
བསྟན་པའི་ཚུལ་ཡོད་དེ། རབ་བྱེད་བདུན་པ་ལས། རྨི་ལམ་ཇི་བཞིན་

སྒྱུ་མ་བཞིན། །དྲི་ཟའི་གྲོང་ཁྱེར་ཇི་བཞིན་དུ། །དེ་བཞིན་སྐྱེ་དང་དེ་
བཞིན་གནས། །དེ་བཞིན་དུ་ནི་འཇིག་པར་གསུངས། །ཞེས་སྐྱེ་འཇིག་
གནས་གསུམ་རང་བཞིན་གྱིས་མེད་པར་བསྟན་པ་ན། ཁ་ཅིག །དེ་མི་
འཐད་དེ་སྐྱེ་འཇིག་གནས་གསུམ་རང་བཞིན་གྱིས་མེད་ན། དེ་མེད་
དགོས་པ་དང་། དེ་མེད་ན་མདོ་ལས། གསུམ་པོ་འདི་དག་ནི་འདུས་
བྱས་ཀྱི་མཚན་ཉིད་དེ། འདུས་བྱས་སྐྱེ་བ་ཡང་མངོན། འཇིག་པར་ཡང་
མངོན་གནས་པ་ལས་གཞན་དུ་འགྱུར་བ་ཡང་མངོན་ནོ། །ཞེས
གསུངས་པ་དང་འགལ་བའི་ཕྱིར་ཟེར་ན་སྐྱོན་མེད་དེ། སྐྱེ་འཇིག་
གནས་གསུམ་པོ་ཐ་སྙད་ཙམ་དུ་ཡོད་པ་ལ་དགོངས་པ་ཡིན་པའི་ཕྱིར་
ཞེས་ལན་མཛད་པ་ཡིན་ཏེ། དེ་སྐད་དུ་ཡང་སྟོང་ཉིད་བདུན་ཅུ་པ་
ལས༑ སྐྱེ་འམ་གནས་འཇིག་ཡོད་དམ་མེད། །དམན་པའམ་མཉམ་དང་
ཁྱད་པར་ཅན། །སངས་རྒྱས་འཇིག་རྟེན་བསྙད་དབང་གི །གསུང་གི་
ཡང་དག་( ༣བ) དབང་གིས་མིན། །ཞེས་གསུངས་པའི་ཕྱིར། རྩོད་
བཟློག་རབ་བྱེད་དང་པོ་ལས་འཕྲོས་ཤིང་ཁྱད་པར་དུ་ཡང་དགག་
སྒྲུབ་ཀྱི་རྣམ་གཞག་འཐད་པར་བསྟན་པའི་ཚུལ་ཡོད་དེ། རབ་བྱེད་
དང་པོ་ལས། དངོས་པོ་རྣམས་ཀྱི་རང་བཞིན་ནི། །རྐྱེན་ལ་སོགས་ལ་
ཡོད་མ་ཡིན། །ཞེས་དངོས་པོ་རྣམས་རང་བཞིན་གྱིས་མ་སྐྱེས་པའི་རྒྱུ་
མཚན་གྱིས་རང་བཞིན་གྱིས་མ་གྲུབ་པར་བསྟན་པ་ན། ཁ་ཅིག །དངོས་
པོ་རང་བཞིན་གྱིས་མེད་ན་ཁྱོད་ཀྱི་དངོས་པོ་རྣམས་རང་བཞིན་གྱིས་
མེད་ཅེས་པའི་ཚིག་དེ་ཡང་རང་བཞིན་གྱིས་མེད་དགོས་དེ་རང་
བཞིན་གྱིས་མེད་ན། ཚིག་དེ་ལ་བརྟེན་ནས་དངོས་པོ་རང་བཞིན་ཀྱིས་

¢
གྲུབ་པ་དགག་པ་དང་། དངོས་པོ་རང་བཞིན་གྱིས་མེད་པ་སྒྲུབ་མི་
ནུས་སོ་ཞེས་རྩོད་པ་དེ་འགོད་པ་ལ། རྩོད་བཟློག་ལས། གལ་ཏེ་དངོས་
པོ་ཐམས་ཅད་ཀྱི། །རང་བཞིན་ཀུན་ལ་ཡོད་མིན་ན། །ཁྱོད་ཀྱི་ཚིག་ཀྱང་
རང་བཞིན་མེད། །རང་བཞིན་བཟློག་པར་མི་ནུས་སོ། །ཞེས་རྩོད་པ་དེ་
བཀོད་ནས། དེ་ལ་དངོས་པོ་རང་བཞིན་གྱིས་གྲུབ་པའི་ཁས་ལེན་དང་
དེ་ལྟ་བུའི་དགག་སྒྲུབ་ཀྱི་རྣམ་གཞག་མི་འཐད་དམ་བཅའ་ཡོད་ན།
ཀྱང་དེ་འདྲའི་ཁས་ལེན་དང་དམ་བཅའ་མེད་པས་དགག་སྒྲུབ་ཀྱི་
རྣམ་གཞག་མི་འཐད་པའི་སྐྱོན་མེད་པའི་ལན་མཛད་པ་ཡིན་ཏེ། རྩོད་
བཟློག་ལས། གལ་ཏེ་ངས་དམ་བཅས་འགའ་ཡོད། །དེས་ན་ང་ལ་སྐྱོན་
དེ་ཡོད། །ང་ལ་དམ་བཅས་མེད་པས་ན། །ང་ནི་སྐྱོན་མེད་ཁོ་ན་ཡིན། །
ཞེས་གསུངས་པའི་ཕྱིར། ལན་ལྷག་མ་རྣམས་རྩོད་བཟློག་གི་གཞུང་
ལྷག་མ་རྣམས་ཀྱིས་འཆད་པར་བྱེད་པའི་ཕྱིར། རིགས་པ་དྲུག་ཅུ་པས།
མཐའ་གཉིས་སྤངས་པའི་ཡེ་ཤེས་དེ་གྲོལ་བྱེད་ཀྱི་ལམ་དུ་བསྟན་པ་
ཡིན་ཏེ། · རིགས་པ་དྲུག་ཅུ་པ་ལས། ཡོད་པས་རྣམ་པར་མི་གྲོལ་ཏེ། །
མེད་པས་སྲིད་པ་འདི་ལས་མིན། །དངོས་དང་དངོས་མེད་ཡོངས་ཤེས་
པས༑ །བདག་ཉིད་ཆེན་པོ་རྣམ་པར་གྲོལ། །ཞེས་དང༌། ཡོད་པ་པ་ནི་
བདེ་འགྲོར་འགྲོ། མེད་པ་པ་ནི་ངན་འགྲོར་འགྲོ། ཡང་དག་ཇི་བཞིན་
ཡོངས་ཤེས་ནས། །གཉིས་ལ་མི་བརྟེན་ཐར་བར་འགྱུར། །ཞེས་གསུངས་
པའི་ཕྱིར།རིན་ཆེན་འཕྲེང་བས་དེ་ལྟ་བུའི་ཡེ་ཤེས་དེ་གྲོལ་བྱེད་ཀྱི་
ལམ་དང་ཐམས་ཅད་མཁྱེན་པ་འཐོབ་བྱེད་ཀྱི་ལམ་དུ་བསྟན་པ་ཡིན་
ཏེ༑ རིན་ཆེན་འཕྲེང་བ་ལས། ཇི་སྲིད་ཕུང་པོར་འཛིན་ཡོད་པ། །དེ་

སྲིད་དེ་ལ་ངར་འཛིན་ཡོད། །ངར་( ༤ན) འཛིན་ཡོད་ན་ཡང་ལས་ཏེ༎
དེ་ལས་ཡང་ནི་སྐྱེ་བ་ཡིན། །ལམ་གསུམ་ཐོག་མཐའ་དབུས་མེད་པར། །
འཁོར་བའི་དཀྱིལ་འཁོར་འགལ་མེ་ཡི། །དཀྱིལ་འཁོར་ལྟ་བུ་ཕན་ཚུན་
དུ༑ །རྒྱུ་རྐྱེན་འདི་ནི་འཁོར་བར་འགྱུར། །དེ་ནི་རང་གཞན་གཉིས་ཀ་
དང་༑ །དུས་གསུམ་ཉིད་དུའང་མ་ཐོབ་ཕྱིར། །ངར་འཛིན་པ་ནི་ཟད་
པར་འགྱུར། །དེ་ལས་ལས་དང་སྐྱེ་བ་ཡང༌། །ཞེས་དང་། བདག་ཉིད་
དང་ནི་འཇིག་རྟེན་འདིས། །བླ་མེད་བྱང་ཆུབ་འཐོབ་འདོད་ན། །དེ་ཡི་
རྩ་བ་བྱང་ཆུབ་སེམས། །རི་དབང་རྒྱལ་པོ་ལྟར་བརྟན་དང་། །ཕྱོགས་
མཐའ་གཏུགས་པའི་སྙིང་རྗེ་དང་།   །གཉིས་ལ་མི་བརྟེན་ཡེ་ཤེས་
ལགས༑ །ཞེས་གསུངས་པའི་ཕྱིར།
མགོན་པོ་ཀླུ་སྒྲུབ་ཀྱིས་རྟེན་འབྲེལ་ཟབ་མོའི་དེ་ཁོ་ན་ཉིད་ལུང་
རིགས་གཉིས་ཀྱི་སྒོ་ནས་བསྟན་ཚུལ་དེ་ལྟར་ཡིན་ན། \ དེའི་རྗེས་
འབྲངས་རྣམས་ཀྱིས་བསྟན་ཚུལ་ཇི་ལྟ་བུ། རང་ལུགས་འགྲེལ་པ་གང་
གི་རྗེས་སུ་འབྲངས་ནས་འཆད་པ་ཡིན་ཞེ་ན། སློབ་དཔོན་འཕགས་པ་
ལྷས༑ མགོན་པོ་ཀླུ་སྒྲུབ་ལུགས་ཀྱི་ཐུན་མོང་མ་ཡིན་པའི་ཟབ་པ་དང་
རྒྱ་ཆེ་བའི་ཕྱོགས་གཉིས་བསྟན་པའི་ཚུལ་ཡོད་དེ། རང་རྒྱུད་ལ་དགག་
པ་གསལ་བར་མ་མཛད་པར། ཟབ་པ་དང་རྒྱ་ཆེ་བའི་ཕྱོགས་གཉིས་
གཏན་ལ་འབེབས་པ་ལ། རྣལ་འབྱོར་སྤྱོད་པའི་བཞི་བརྒྱ་པ་མཛད་
ཅིང་༑  ཿདེའི་རྗེས་འབྲངས་རྣམས་ཀྱིས་སློབ་དཔོན་འཕགས་པ་ལྷ་
མགོན་པོ་ཀླུ་སྒྲུབ་དང་འདྲ་བར་ཡིད་ཆེས་པའི་ཁུངས་སུ་བྱས་ནས།
སློབ་དཔོན་འདི་གཉིས་ལ་གཞུང་ཕྱི་མོ་བའི་དབུ་མ་པ་ཞེས་གྲགས་

པའི་ཕྱིར། དེའི་རྗེས་སུ་སློབ་དཔོན་སངས་རྒྱས་བསྐྱངས་ཀྱིས་འཕགས་
པ་ཡབ ་སྲས་ཀྱི་དགོངས་པ་ཇི་ལྟར་བཀྲལ་བའི་ཚུལ་ཡོད་དེ། དངོས་པོ་
རང་བཞིན་གྱིས་གྲུབ་པ་ལ་དགག་པ་གསལ་བར་མཛད་ནས་ཐལ་
འགྱུར་ལ་བརྟེན་ནས་དངོས་པོ་རང་བཞིན་གྱིས་མེད་པར་རྟོགས་པའི་
རྗེས་དཔག་བསྐྱེད་ནུས་པའི་རྣམ་གཞག་བྱས་ནས། འཕགས་པ་ཡབ་
སྲས་ཀྱི་དགོངས་པ་ཐལ་འགྱུར་དུ་འགྲེལ་བ་ལ། འགྲེལ་པ་བུདྡྷ་པཱ་ལི་
ཏ་མཛད་པའི་སྒོ་ནས་ཐལ་འགྱུར་གྱི་ཤིང་རྟའི་སྲོལ་ཕྱེ་བ་ཡིན་པའི་
ཕྱིར༑ དེའི་རྗེས་སུ་སློབ་དཔོན་ལེགས་ལྡན་འབྱེད་ཡབ་སྲས་ཀྱིས་
འཕགས་པ་ཡབ་སྲས་ཀྱི་དགོངས་པ་ཇི་ལྟར་བཀྲལ་བའི་ཚུལ་ཡོད་དེ།
སློབ་དཔོན་སངས་རྒྱས་བསྐྱངས་ཀྱིས་དེ་གཉིས་ཀྱི་དགོངས་(༤བ)པ་
ཐལ་འགྱུར་དུ་བཀྲལ་བ་ལ་དགག་པ་རྒྱས་པར་མཛད་ནས། དེ་གཉིས་
ཀྱི་དགོངས་པ་མཐར་ཐུག་རང་རྒྱུད་དུ་འགྲེལ་བ་ལ། སློབ་དཔོན་
ལེགས་ལྡན་འབྱེད་ཀྱིས་རང་གཞུང་དབུ་མ་སྙིང་པོ། །དེའི་རང་འགྲེལ་
རྟོག་གེ་འབར་བ་དང་། གཞན་གཞུང་དུ་མཛད་པ། རྩ་ཤེའི་འགྲེལ་པ་
ཤེས་རབ་སྒྲོན་མེའི་ཕྲེང་བ་མཛད་པའི་སྒོ་ནས་རང་རྒྱུད་ཀྱི་ཤིང་རྟའི་
སྲོལ་ཕྱེ་བ་དང་། སློབ་དཔོན་ཡེ་ཤེས་སྙིང་པོས། འཕགས་པ་ཡབ་སྲས་
ཀྱི་དགོངས་པ་རང་རྒྱུད་དུ་འགྲེལ་བ་ལ། བདེན་གཉིས་རང་འགྲེལ་
དང་བཅས་པ་མཛད་པའི་སྒོ་ནས་རང་རྒྱུད་དུ་བཀྲལ་བའི་ཕྱིར། དེའི་
རྗེས་སུ་ཞི་འཚོ་ཡབ་སྲས་དང༌། འཕགས་སེང་གཉིས་ཀྱིས་དགོངས་པ་
ཇི་ལྟར་བཀྲལ་བའི་ཚུལ་ཡོད་དེ། རང་རིག་ཡོད་ཅིང་ཕྱི་དོན་མེད་པའི་
ཐ་སྙད་ཀྱི་རྣམ་གཞག་རྣལ་འབྱོར་སྤྱོད་པ་དང་མཐུན་པར་བསྟན

པའི་སྒོ་ནས།   འཕགས་པ་ཡབ་སྲས་ཀྱི་དགོངས་པ་རྣལ་འབྱོར་སྤྱོད་
པའི་དབུ་མར་འགྲེལ་བ་ལ། སློབ་དཔོན་ཞི་བ་འཚོས་དབུ་མ་རྒྱན་རང་
འགྲེལ་དང་བཅས་པ་མཛད། སློབ་དཔོན་ཀ་མ་ལ་ཤཱི་ལས། དབུ་མ་
སྣང་བ་དང་དབུ་མའི་སྒོམ་རིམ་བར་མཐའ་གསུམ་མཛད། འཕགས་
སེང་གཉིས་ཀྱི་རྒྱན་རྩ་བའི་དགོངས་པ་རང་རྒྱུད་དུ་འགྲེལ་བ་ལ།
འགྲེལ་ཆེན་གཉིས་ལ་སོགས་པ་མཛད་པའི་ཕྱིར།
དཔལ་ལྡན་ཟླ་བ་གྲགས་པས། འཕགས་པ་ཡབ་སྲས་ཀྱི་དགོངས་པ་
ཇི་ལྟར་བཀྲལ་བའི་ཚུལ་ཡོད་དེ། སློབ་དཔོན་ལེགས་ལྡན་འབྱེད་ཀྱིས་
སངས་རྒྱས་བསྐྱངས་ལ་དགག་པ་རྒྱས་པར་བརྗོད་པའི་སྐྱོན་དེ་ལེགས་
པར་སྤངས་པའི་སྒོ་ནས། སངས་རྒྱས་བསྐྱངས་དང་མཐུན་པར་
འཕགས་པ་ཡབ་སྲས་ཀྱི་དགོངས་པ་མཐར་ཐུག་ཐལ་འགྱུར་དུ་འགྲེལ་
བ་ལ། རང་གཞུང་དབུ་མ་འཇུག་པ་རང་འགྲེལ་དང་བཅས་པ་དང་།
གཞན་འགྲེལ་དུ་མཛད་པ་རྩ་ཤེའི་འགྲེལ་པ་ཚིག་གསལ། བཞི་བརྒྱ་
པའི་འགྲེལ་པ་དང་། རིགས་པ་དྲུག་ཅུ་པའི་འགྲེལ་པ་དང་བཅས་པ་
མཛད་པའི་ཕྱིར། རྩ་ཤེའི་འགྲེལ་པ་ལ་བརྒྱད་ཡོད་དེ། ག་ལས་འཇིགས་
མེད༑ དེ་བ་ཤར་མ། གུ་ན་ཤྲཱི། གུ་ན་མ་ཏི། སྠི་ར་མ་ཏི། སངས་རྒྱས་
བསྐྱངས༑ ཟླ་བ་གྲགས་པ། ལེགས་ལྡན་འབྱེད་ཀྱིས་མཛད་པའི་འགྲེལ་
པ་རྣམས་སུ་ཡོད་པའི་ཕྱིར། དེ་རྣམས་ཀྱི་ནང་ནས་ག་ལས་འཇིགས་
མེད་རྩ་ཤེའི་རང་འགྲེལ་དུ་འདོད་པ་མི་འཐད་དེ། དེ་ཉིད་དུ་བཙུན་
པ་འཕགས་པ་ལྷས་ཀྱང་།ཉན་པ་པོ་དང་ཉན་བྱ་དང༌། །སྨྲ་པོ་འབྱུང་
བ་ཤིན་ཏུ་དཀོན། །དེ་ཕྱིར་མདོར་ན་འཁོར་བ་ནི། །མཐའ་ཡོད་མ་ཡིན་

མཐའ་མེད་མིན། །ཞེས་བཞི་བརྒྱ་པའི་ལུང་ཤེས་བྱེད་དུ་དྲངས་པའི་
ཕྱིར་དང་། དེས་རྩ་ཤེའི་དཀའ་བའི་གནས་མ་བཤད་པའི་ཆ་དུ་མ་
ཡོད་པའི་ཕྱིར་དང་། རང་འགྲེལ་དང་། ཚིག་གསལ་གཉིས་སུ། ལེགས་
ལྡན་འབྱེད་ཀྱི་འགྲེལ་པའི་ལེགས་ཆ་བླངས་པ་དུ་མ་ཡོད་པ་ལས། ག་
ལས་འཇིགས་མེད་གྱི་ཚིག་ཟུར་ཙམ་ཡང་དྲངས་པ་མེད་པའི་ཕྱིར།
རང་ལུགས་འགྲེལ་པ་དེ་རྣམས་ཀྱི་ནང་ནས། འཇུག་པ་རང་འགྲེལ་
དང་བཅས་པའི་རྗེས་སུ་འབྲངས་ནས་འཆད་པ་ཡིན་ཏེ། དཔལ་ལྡན་
ཟླ་བ་གྲགས་པ་དེ་མགོན་པོ་ཀླུ་སྒྲུབ་ལ་རྩ་ཤེའི་ཚིག་དངོས་སུ་གསན་
ནས་དོན་རྫོགས་པར་ཐུགས་སུ་ཆུད་པའི་ཚད་མའི་སྐྱེས་བུ་ཡིན་པའི་
ཕྱིར༑ ཇོ་བོའི་དབུ་མ་བདེན་གཉིས་ལས། སྟོང་ཉིད་གང་གིས་རྟོགས་ཤེ་
ན༑ །བདེ་བར་གཤེགས་པས་ལུང་བསྟན་པའི། །ཆོས་ཉིད་བདེན་པ་
གཟིགས་པ་ཡི། །ཀླུ་སྒྲུབ་སློབ་མ་ཟླ་གྲགས་ཡིན། །དེ་ལས་བརྒྱུད་པའི་
མན་ངག་ལ། །སངས་རྒྱས་ཡོད་ཀྱི་གཞན་དུ་མིན། །ཞེས་དང་། སྒྲོན་
གསལ་ལས། སངས་རྒྱས་ཀུན་གྱི་རིམ་གཉིས་གནས་ཀྱི་རྒྱས་བཏབ་དེ་
ནི་ཀླུ་སྒྲུབ་ལས་བརྙེས་པ། ཁྱབ་བདག་དཔལ་ལྡན་རྡོ་རྗེ་སེམས་དཔའ་
བཏུད་དེ་ཟླ་བ་གྲགས་པས་རིམ་བཞིན་བཤད། ཅེས་པ་དང་། པཎྜི་ཏ་
སྐལ་ལྡན་གྲགས་པས་ཀྱང༌། དེ་དག་ནི་དཔལ་ལྡན་ཀླུ་སྒྲུབ་ཀྱི་ཞལ་སྔ་
ནས་ཀྱི་དངོས་ཀྱི་སློབ་མ་ཉིད་དུ་སོ་སོར་བསྟན་གྱི་བརྒྱུད་པས་ནི་མ་
ཡིན་ནོ། །ཞེས་གསུངས་པའི་ཕྱིར། ཁ་ཅིག་ན་རེ། དཔལ་ལྡན་ཟླ་བ་
དེས་མགོན་པོ་ཀླུ་སྒྲུབ་ཀྱི་དངོས་སློབ་ཡིན་པ་མི་འཐད་པར་ཐལ། ཚིག་
གསལ་ལས། མགོན་པོས་མཛད་པའི་གཞུང་དང་སློབ་མའི་ཚོགས་དུས་

མང་ཞིག་ནས་ཉམས་པས་དེང་སང་དུས་ན་གཞུང་ལུགས་གསལ་པོ་
མེད༑ ཅེས་གསུངས་པའི་ཕྱིར། ཟེར་ན་སྐྱོན་མེད་དེ། དེའི་དོན་མགོན་
པོའི་སྐུ་ཚེའི་མཇུག་ལ་གཞུང་སྲོལ་དང༌། སློབ་མའི་ཚོགས་རྣམས་ཅུང་
ཟད་ཉམས་པའི་དོན་ཡིན་པས་མི་འགལ་བའི་ཕྱིར།
འཇུག་པ་རང་འགྲེལ་དང་བཅས་པའི་རྗེས་སུ་འབྲངས་ནས་རྟེན་
འབྲེལ་ཟབ་མོའི་དེ་ཁོ་ན་ཉིད་གཏན་ལ་འབེབ་པར་བྱེད་ན་འཇུག་
བྱའི་དབུ་མ་དེ་གང་། འཇུག་ཚུལ་ཇི་ལྟ་བུ་ཞེ་ན། དབུ་མ་ལ་སྒྲས་
བརྗོད་རིགས་ཀྱི་སྒོ་ནས་དབྱེ་ན། རྗོད་བྱེད་ཚིག་གི་དབུ་མ་དང་།
བརྗོད་བྱ་དོན་གྱི་དབུ་མ་གཉིས། དང་པོ་ལ་དབུ་མའི་མདོ་དང་བསྟན་
བཅོས་གཉིས། རྒྱས་འབྲིང་བསྡུས་གསུམ་ལྟ་བུའི་ངེས་དོན་གྱི་མདོ་
རྣམས་དང་པོ་དང་། རིགས་ཚོགས་དྲུག་ལྟ་བུ་ཕྱི་མ་ཡིན་པའི་ཕྱིར།
བརྗོད་བྱ་དོན་གྱི་དབུ་མ་ལ་ཡང་སྒྲས་བརྗོད་རིགས་ཀྱི་སྒོ་ནས་དབྱེ་ན།
གཞི་དབུ་མ་ལམ་དབུ་མ་འབྲས་བུ་དབུ་མ་དང་གསུམ། ཆོས་རྣམས་
རང་བཞིན་གྱིས་མེད་པ་དང་པོ་དང་། དེ་མངོན་སུམ་དུ་( ༥བ)
རྟོགས་པའི་ཉན་ཐོས་ཀྱི་མཐོང་ལམ་བར་ཆད་མེད་ལམ་ལྟ་བུ་གཉིས་
པ་དང་། ཉན་ཐོས་ཀྱི་ལྷག་མེད་མྱང་འདས་ལྟ་བུ་འབྲས་བུ་དབུ་མ་
ཡིན་པའི་ཕྱིར། དེ་རྣམས་ཀྱི་ནང་ནས་འཇུག་བྱའི་དབུ་མ་ནི། རྗོད་
བྱེད་ཚིག་གི་དབུ་མ་ལ་བྱེད་ཅིང༌། དེ་ཡང་དབུ་མའི་བསྟན་བཅོས་ལ་
བྱེད་པ་ཡིན་ཏེ། དབུ་མ་རྩ་བ་ཤེས་རབ་ལ་བྱེད་པའི་ཕྱིར། དེ་ཡིན་ཏེ་
རང་འགྲེལ་ལས། དབུ་མའི་བསྟན་བཅོས་ལ་འཇུག་པར་བྱ་བའི་ཕྱིར།
དབུ་མ་ལ་འཇུག་པ་བརྩམ་པར་འདོད་པས། ཞེས་གསུངས་པའི་ཕྱིར་

དང་༑ རང་འགྲེལ་དང་ཚིག་གསལ་གཉིས་སུ། གཉིས་སུ། · རིགས་ཚོགས་གཞན་
རྣམས་ལུང་ཁུངས་སུ་སྨོས་པ་ན་རང་མིང་གིས་སྨོས། རྩ་ཤེས་སྨོས་པ་
ན་དབུ་མ་ལས་ཞེས་འབྱུང་བའི་ཕྱིར། འཇུག་ཚུལ་ལ་དབུ་མ་འཇུག་
པས་རྩ་ཤེས་ལ་འཇུག་པའི་ཚུལ་གཉིས་ཡོད་དེ། ཟབ་པ་དང་རྒྱ་ཆེ་བ་
གཉིས་ཀྱི་སྒོ་ནས་འཇུག་པའི་ཕྱིར། ཟབ་པའི་སྒོ་ནས་འཇུག་ཚུལ་ལ་ཁ་
ཅིག  །རྩ་ཤེས་ཀུན་རྫོབ་དང་དོན་དམ་པའི་རང་བཞིན་རྒྱས་པར་མ་
བསྟན་ཅིང་འཇུག་པས་དེ་ཉིད་རྒྱས་པར་བསྟན་པའི་སྒོ་ནས་འཇུག་གོ།
ཟེར་བ་མི་འཐད་དེ། སྟོང་ཉིད་རིགས་པའི་རྣམ་གྲངས་མཐའ་ཡས་
པའི་སྒོ་ནས་རྒྱས་པར་སྟོན་པ་འཇུག་པ་ལས་རྩ་ཤེས་ཤིན་ཏུ་རྒྱས་པའི་
ཕྱིར༑ རང་ལུགས་ལ་ཟབ་མོའི་སྒོ་ནས་འཇུག་ཚུལ་ཡོད་དེ། གྲུབ་མཐའ་
འོག་མ་རྣམས་དང་ཐུན་མོང་མིན་པའི་ཁྱད་ཆོས་བརྒྱད་བསྟན་པའི་
སྒོ་ནས་འཇུག་པ་དང་། རྩ་ཤེའི་དགོངས་པ་མཐར་ཐུག་སེམས་ཙམ་དུ་
འགྲེལ་དུ་མི་རུང་བ་ལ་ངེས་པ་བརྟན་པོ་རྙེད་པ་གཉིས་ཀྱི་ནས་
འཇུག་པའི་ཕྱིར། དང་པོ་ཡིན་ཏེ་ཇི་ལྟར་གཟུགས་སོགས་བདེན་པས་
སྟོང་བའི་སྟོང་ཉིད་དེ་དབུ་མའི་བསྟན་བཅོས་ནས་འབྱུང་བ་ཡིན་གྱི།
སེམས་ཙམ་པ་མན་ཆད་ཀྱི་བསྟན་བཅོས་ནས་མི་འབྱུང་བ་དེ་བཞིན་
དུ་རང་བཞིན་གྱིས་མ་གྲུབ་པ་གཞིར་བྱས་པའི་སྟེང་དུ་ཀུན་གཞི་རང
རིག་མེད་པ་སོགས་ཀྱི་ཁྱད་ཆོས་རྣམས་རང་རྒྱུད་པ་མན་ཆད་ཀྱི་
གཞུང་ནས་མི་འབྱུང་བས། ཐུན་མོང་མ་ཡིན་པས་ཁྱད་ཆོས་བསྟན་
པའི་སྒོ་ནས་རྩ་ཤེའི་དགོངས་པ་འགྲེལ་བ་ལ་འཇུག་པའི་ཕྱིར། དེ་ཡང་
ཡིན་ཏེ། འགྲེལ་པ་ལས། ལུགས་འདི་ནི་ཐུན་མོང་མིན་པའོ་ཞེས་མཁས་

པ་རྣམས་ཀྱི་ངེས་པར་བྱའོ། །ཞེས་དང་། དེ་ཉིད་མ་རྟོགས་པའི་ཆོས་
ཟབ་མོ་འདི་སྤངས་པས་དེའི་ཕྱིར་བསྟན་བཅོས་ཀྱི་དེ་ཁོ་ན་ཉིད་ཕྱིན་
ཅི་མ་ལོག་པ་རྟོགས་པར་བྱ་བའི་ཕྱིར་དབུ་མའི་བསྟན་བཅོས་ལ་
འཇུག་པ་འདི་སྦྱར་བ་ཡིན་ནོ། །ཞེས་དང༌། ཇི་ལྟར་དབུ་མའི་བསྟན་
བཅོས་ལས་མ་གཏོགས་པར་བསྟན་བཅོས་གཞན་ལས་སྟོང་པ་ཉིད་
ཅེས་བྱ་བའི་ཆོས་འདི་ཕྱིན་ཅི་མ་(༦ན)ལོག་པར་མི་བརྗོད་པ་དེ་
བཞིན་དུ་ཁོ་བོ་ཅག་གི་འདིར་འབྱུང་བའི་ལུགས་གང་ཞིག་བརྒལ་
ལན་དང་བཅས་ཏེ། བསྙད་པའི་ལུགས་འདི་ནས་འབྱུང་བ་དེ་ཡང་
སྟོང་པ་ཉིད་ཀྱི་ཆོས་ལྟར་བསྟན་བཅོས་གཞན་ན་མེད་དོ་ཞེས་མཁས་
པ་རྣམས་ཀྱིས་ངེས་པར་མཛད་དུ་གསོལ། ཞེས་གསུངས་པའི་ཕྱིར། རྩ་
ཤེའི་དགོངས་པ་སེམས་ཙམ་དུ་འགྲེལ་དུ་མི་རུང་བ་ལ་ངེས་པ་བརྟན་
པོ་རྙེད་པའི་སྒོ་ནས་འཇུག་ཚུལ་ཡོད་དེ། རང་གི་མཚན་ཉིད་ཀྱིས་གྲུབ་
པའི་རྒྱུ་གཞན་ལས་རང་གི་མཚན་ཉིད་ཀྱིས་གྲུབ་པའི་འབྲས་བུ་
གཞན་སྐྱེ་བའི་གཞན་སྐྱེ་སྤྱི་དང་ཁྱད་པར་དུ་སེམས་ཙམ་པའི་འདོད་
པ་བརྗོད་ནས་དེ་ལེགས་པར་བཀག་པའི་སྒོ་ནས་མིང་བརྡས་བཞག་
ཙམ་ལ་རྒྱུ་འབྲས་ཀྱི་རྣམ་གཞག་འཐད་པར་བསྟན་པའི་སྒོ་ནས་རྩ་
ཤེའི་དོན་འགྲེལ་བ་ལ་འཇུག་པའི་ཕྱིར། དེ་ཡིན་ཏེ། ཚིག་གསལ་ལས།
རྟེན་ནས་བཏགས་པའི་ཚུལ་དབུ་མ་ལ་འཇུག་པ་ལས་ཤེས་པར་བྱའོ། །
ཞེས་གསུངས་པའི་ཕྱིར།
རྒྱ་ཆེ་བའི་འཇུག་ཚུལ་ལ། ཁ་ཅིག །རྩ་བ་ཤེས་རབ་ཐེག་ཆེན་གྱི་
བསྟན་བཅོས་མ་ཡིན་པར་ཐལ། སྐབས་འདིར་ཐེག་པ་ཆེ་ཆུང་གི་ཁྱད་

པར་སྟོང་ཉིད་ཕྲ་མོ་མངོན་སུམ་དུ་རྟོགས་པ་ཡོད་མེད་ཀྱི་སྒོ་ནས་མི་
འཇོག་པ་གང་ཞིག །རྩ་ཤེས་ཟབ་པ་དང་རྒྱ་ཆེ་བ་གཉིས་ཀྱི་ནང་ནས་
ཟབ་མོའི་ཕྱོགས་མ་གཏོགས་རྒྱ་ཆེ་བའི་ཕྱོགས་དངོས་བསྟན་བསྟན་
བྱའི་གཙོ་བོར་བྱས་ནས་མ་བསྟན་པའི་ཕྱིར་ཟེར་ན། དེ་ཐེག་ཆེན་ཐུན་
མོང་མ་ཡིན་པའི་བསྟན་བཅོས་ཡིན་པར་ཐལ། དེས་སྟོང་ཉིད་རིགས་
པའི་རྣམ་གྲངས་མཐའ་ཡས་པའི་སྒོ་ནས་བསྟན་པ་གང་ཞིག །དེ་ལྟར་
བསྟན་པ་དེ་ཡང་ཐེག་ཆེན་གྱི་རིགས་ཅན་དེ་རྗེས་སུ་འཛིན་པའི་ཕྱིར་
དུ་ཡིན་པའི་ཕྱིར། ཐར་པ་དང་ཐམས་ཅད་མཁྱེན་པ་གང་རུང་ཐོབ་པ་
ལ་སྟོང་ཉིད་ཕྲ་མོ་མངོན་སུམ་དུ་རྟོགས་དགོས་པར་མཚུངས་ཀྱང་།
ཐེག་དམན་གྱི་རིགས་ཅན་རྣམས་ཀྱི་ཐར་པ་ཙམ་ཐོབ་པ་ལ་སྟོང་ཉིད་
མདོར་བསྡུས་ཙམ་དུ་རྟོགས་ཤིང་གོམས་པར་བྱས་པ་ལ་བརྟེན་ནས་
འཐོབ་ནུས་ཐེག་ཆེན་གྱི་རིགས་ཅན་རྣམས་ཀྱི་ཐམས་ཅད་མཁྱེན་པ་
ཐོབ་པ་ལ་སྟོང་ཉིད་རིགས་པའི་རྣམ་གྲངས་མཐའ་ཡས་པའི་སྒོ་ནས་
རྟོགས་ཤིང་གོམས་པར་བྱས་པ་ལ་བརྟེན་ནས་འཐོབ་དགོས་པའི་ཕྱིར།
དེ་ཡིན་ཏེ། རང་འགྲེལ་ལས། ཆོས་ཀྱི་བདག་མེད་པ་གསལ་བར་བྱ་
བའི་ཕྱིར། ཐེག་པ་ཆེན་པོ་བསྟན་པ་ཡང་རིགས་པ་ཉིད་དེ་རྒྱས་པར་
བསྟན་པ་བརྗོད་པར་འདོད་པའི་ཕྱིར་རོ། །ཉན་ཐོས་ཀྱི་ཐེག་པ་ལས་
ནི་ཆོས་ཀྱི་བདག་མེད་པ་མདོར་མཚོན་པ་ཙམ་(༦བ)ཞིག་ཏུ་ཟད་དོ།
ཞེས་གསུངས་པའི་ཕྱིར།
རང་ལུགས་ལ། རྒྱ་ཆེ་བའི་སྒོ་ནས་འཇུག་ཚུལ་ཡོད་དེ། རྩ་ཤེས་
ནས་བསྟན་པའི་ཟབ་མོའི་རིམ་པ་རྟོགས་པའི་ལམ་གྱི་སྟེང་དུ་སོ་སོ་སྐྱེ་

བོའི་ཆོས་གསུམ། འཕགས་པ་སློབ་པའི་ས་བཅུ། འབྲས་བུའི་ས་ཡང་སྐུ་
གསུམ་མཛད་པ་འཕྲིན་ལས་དང་བཅས་པ་དང་ས་ལྔ་པ་དང་དྲུག་
པའི་གོ་རིམས་ལ་བརྟེན་ནས་བསམ་གཏན་གྱི་ངོ་བོར་གྱུར་པའི་ཞི།་
གནས་དང་བདག་མེད་པ་གཉིས་ཀྱི་དེ་ཁོ་ན་ཉིད་ལ་སོ་སོར་དཔྱོད་
པའི་ལྷག་མཐོང་གི་རིམ་པ་རྣམས་རིན་ཆེན་འཕྲེང་བ་ལ་སོགས་
རིགས་ཚོགས་གཞན་རྣམས་ཀྱིས་བསྟན་པ་དེ་དག་གི་ཁ་བསྐང་བའི་
སྒོ་ནས་རྩ་ཤེས་ལ་རྒྱ་ཆེ་བའི་སྒོ་ནས་འཇུག་པ་ཡིན་པའི་ཕྱིར།
ཁ་ཅིག་གིས། རྩ་བ་ཤེས་རབ་ཀྱིས་རྒྱ་ཆེ་བའི་ཕྱོགས་མ་བསྟན་ཏོ་
ཟེར་ན། དེས་རྒྱ་ཆེ་བའི་ཕྱོགས་བསྟན་པར་ཐལ། གཞི་དངོས་པོའི་
གནས་ཚུལ་ལམ་བགྲོད་པའི་རིམ་པ་འབྲས་བུ་སངས་རྒྱས་ཀྱི་ས་དང་
བཅས་པ་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པའི་
དེ་རྣམས་རང་བཞིན་གྱིས་མེད་ཅིང་ཐ་སྙད་དུ་ཡོད་པ་དངོས་
བསྟན་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། དེར་ཐལ།
རང་བཞིན་གྱིས་མེད་ཅིང་ཐ་སྙད་དུ་ཡོད་པ་ལ་དེ་རྣམས་ཀྱི་རྣམ་
གཞག་འཐད་པར་བརྒལ་ལན་གྱི་སྒོ་ནས་གཏན་ལ་ཕབ་པའི་ཕྱིར།
གཞན་ཡང་རྩ་བ་ཤེས་རབ་ཀྱིས་རྒྱ་ཆེ་བའི་ལམ་གྱི་རིམ་པ་བསྟན་པར་
ཐལ༑ དེའི་ཆེད་དུ་བྱ་བའི་གདུལ་བྱ་དེས་མདོ་དང་དགོངས་འགྲེལ་
གཞན་ལ་མ་བརྟེན་པར་དེ་ཉིད་ལ་བརྟེན་ནས་རྒྱ་ཆེ་བའི་ལམ་གྱི་རིམ་
པ་རྟོགས་ནུས་པའི་ཕྱིར་ཏེ། མངོན་རྟོགས་རྒྱན་གྱི་ཆེད་དུ་བྱ་བའི་
གདུལ་བྱ་དེས་མདོ་དང་དགོངས་འགྲེལ་གཞན་ལ་མ་བརྟེན་པར། དེ་
ཉིད་ལ་བརྟེན་ནས་ཟབ་པ་དང་རྒྱ་ཆེ་བའི་ཕྱོགས་གཉིས་ཀྱི་ནང་ནས།

ཟབ་མོའི་ཕྱོགས་དེ་ཡང་རྟོགས་ནུས་པའི་ཕྱིར། གཞན་ཡང༌། དེས་རྒྱ་
ཆེ་བའི་ལམ་གྱི་རིམ་པ་བསྟན་པར་ཐལ། རིགས་ཚོགས་གཞན་ནས་
བསྟན་པའི་རྒྱ་ཆེ་བའི་ལམ་གྱི་རིམ་པས་ཁ་བསྐངས་ནས་རྒྱ་ཆེ་བའི་
ཕྱོགས་བསྟན་བྱའི་གཙོ་བོ་བྱས་ནས་བསྟན་པའི་ཕྱིར་ཏེ། དབུ་མ་
འཇུག་པ་འདིས་རིགས་ཚོགས་གཞན་ནས་བསྟན་པའི་སོ་སོ་སྐྱེ་བོའི་
ཆོས་གསུམ་ལ་སོགས་པའི་རྒྱ་ཆེ་བའི་ལམ་གྱི་རིམ་པས་ཁ་བསྐངས་
ནས༑ རྩ་ཤེས་ལ་ཟབ་པ་དང་རྒྱ་ཆེ་བའི་ཕྱོགས་གཉིས་ཀྱི་སྒོ་ནས་དེའི་
དགོངས་པ་འགྲེལ་བ་ལ་འཇུག་པའི་ཕྱིར།བ ས ས པ དཀྱང མ མ
ཁོ་ན་རེ། དེས་རྒྱ་ཆེ་བའི་ཕྱོགས་མ་བསྟན་པར་ཐལ། རྣམ་བཤད་
དགོངས་པ་རབ་གསལ་ལས། རྩ་ཤེས་ལས་ཟབ་མོའི་ཕྱོགས་མ་གཏོཊ་
རྒྱ་ཆེ་བའི་ཐེག་ཆེན་གྱི་ཁྱད་ཆོས་མ་བསྟན་ཀྱང་། (༧ན)ཞེས་
གསུངས་པའི་ཕྱིར། རྣམ་བཤད་རིགས་པའི་རྒྱ་མཚོ་ལས་ཀྱང་དེ་དང་
མཚུངས་པར་གསུངས་པའི་ཕྱིར་ཟེར་ན་སྐྱོན་མེད་དེ། དེའི་དོན་རྩ་བ་
ཤེས་རབ་ཀྱིས་ཟབ་པ་དང་རྒྱ་ཆེ་བའི་ཕྱོགས་གཉིས་ཀྱི་ནང་ནས་རྒྱ་ཆེ་
བའི་ཕྱོགས་དངོས་བསྟན་བསྟན་བྱའི་གཙོ་བོར་བྱས་ནས་མ་བསྟན
པའི་དོན་ཡིན་པའི་ཕྱིར། རིན་ཆེན་འཕྲེང་བའི་དར་ཊཱིཀ་ལས། དེ་ཡང་
གཏན་ལ་དབབ་བྱའི་གཙོ་བོའི་དབང་དུ་བྱས་པ་ཡིན་པའི་ཕྱིར།
གཞན་དུ་ན་རྩ་བ་ཤེས་རབ་ཀྱིས་ཐེག་པ་ཆེན་པོའི་ལམ་གྱི་རིམ་པ་
རྒྱས་པར་བསྟན་པ་དབུ་མ་ལ་འཇུག་པས་བསྒྲུབས་པའི་ཕྱིར། ཞེས་
གསུངས་པའི་ཕྱིར། མདོར་བསྡུ་ན། འདིར་འཇུག་བྱའི་དབུ་མ་དེ་རྩ་བ་
ཤེས་རབ་ལ་བྱེད་པ་དང་།   བསྟན་བཅོས་འཇུག་པ་བརྩམས་པའི་

དགོས་པ་ཡང་རྩ་ཤེའི་དགོངས་པ་མཐར་ཐུག་སེམས་ཙམ་དུ་འགྲེལ་
དུ་མི་རུང་བ་ལ་ངེས་པ་བརྟན་པོ་རྙེད་པ་དང་། རང་རྒྱུད་པ་མན་ཆད་
དང་ཐུན་མོང་མིན་པའི་ཁྱད་ཆོས་རྣམས་ཤེས་པར་བྱ་བའི་ཆེད་ཡིན་
པའི་ཕྱིར། རང་འགྲེལ་ལས། དེ་ཉིད་མ་རྟོགས་པས་ཞེས་གསུངས་པའི་
ཕྱིར་དང་། ཚིག་གསལ་ལས་དེ་ལྟ་བུ་བསྟན་པའི་དགོངས་པས་འདིར་
དེ་ཁོ་ནའི་དོན་ཅན་གྱིས་བསྟན་པ་ནི་གང་ཞིག་ཡིན། དགོངས་པ་ཅན་
གྱི་འདིར་གང་ཞིག་ཡིན་སྙམ་དུ་གང་ཞིག་ཐེ་ཚོམ་དུ་འགྱུར་བ་དང་།
གང་ཞིག་བློ་གཞན་པ་ཉིད་ཀྱིས་དྲང་བའི་དོན་གྱིས་བསྟན་པ་ལ་ངེས་
པའི་དོན་དུ་རྟོགས་པ་དེ་གཉིས་ཀའི་ཐེ་ཚོམ་དང་། ལོག་པའི་ཤེས་པ་
དག་རིགས་པ་དང་ལུང་གཉིས་ཀྱི་སྒོ་ནས་གསལ་བར་བྱ་བའི་ཕྱིར་
སློབ་དཔོན་གྱིས་དབུ་མའི་བསྟན་བཅོས་འདི་བརྩམས་སོ། །ཞེས་
གསུངས་པའི་ཕྱིར།
གཉིས་པ་གཞུང་དོན་རྣམས་སོ་སོར་བཤད་པ་ལ། བསྟན་བཅོས་
རྩོམ་པ་ལ་འཇུག་པའི་ཐབས་མཆོད་པར་བརྗོད་པ་དང་། ོ བརྩམས་
པའི་བསྟན་བཅོས་ཀྱི་ལུས་དངོས་དང་། ཇི་ལྟར་བརྩམས་པའི་ཚུལ་
དང་༑ བསྟན་བཅོས་བརྩམས་པའི་དགེ་བ་བསྔོ་བ་དང་བཞི་ལས དང་
པོ་ལ། སྙིང་རྗེ་ཆེན་པོ་ལ་སོ་སོར་མ་ཕྱེ་བར་བསྟོད་པ་དང་། དེ་ལ་སོ་
སོར་ཕྱེ་ནས་ཕྱག་འཚལ་བ་གཉིས། དང་པོ་དེ་འཆད་པ་ལ། ཉན་ཐོས་
སངས་རྒྱས་འབྲིང་རྣམས་ཐུབ་དབང་སྐྱེས། །ཞེས་པ་ནས། དེ་ཕྱིར་

བདག་གིས་ཐོག་མར་སྙིང་རྗེ་བསྟོད་པར་བགྱིས། ོ །ཞེས་པའི་བར་
གསུངས་པའི་ཕྱིར། གཉིས་པ་དེ་འཆད་པ་ལ། དང་པོར་ང་ཞེས་བདག་
ལ་ཞེན་གྱུར་ཅིང་། །ཞེས་པ་ནས། གཡོ་དང་རང་བཞིན་ཉིད་ཀྱིས་སྟོང་
པར་མཐོང་བ་ཡི། །ཞེས་པའི་བར་གསུངས། དང་( ༧བ) པོའི་སྐབས་
སུ༑ བསྟན་བཅོས་གཞན་གྱི་བསྟོད་ཕྱག་གི་ཡུལ་དུ་དངོས་སུ་སྨོས་པའི་
ཉན་རང་དང་རྒྱལ་བ་སྲས་བཅས་ལ་དངོས་སུ་མ་བསྟོད་པར། སྙིང་རྗེ་
ཆེན་པོ་ལ་དངོས་སུ་བསྟོད་པ་ལ་དགོས་པ་ཡོད་དེ། སེམས་ཅན་སྡུག་
བསྔལ་བ་ལས་སྐྱོབ་པར་འདོད་པའི་སྙིང་རྗེ་ཆེན་པོ་དེ། ཡོན་ཏན་
ཐམས་ཅད་ཀྱི་རྩ་བར་ཤེས་པའི་དགོས་པ་ཡོད་པའི་ཕྱིར། དེ་ཡོན་ཏན་
ཐམས་ཅད་ཀྱི་རྩ་བ་ཡིན་ཏེ། ཉན་རང་ཐུབ་དབང་ལས་འཁྲུངས། ཐུབ་
དབང་བྱང་སེམས་ལས་འཁྲུངས། བྱང་སེམས་དེ་ཡང་རྒྱུ་གསུམ་ལས་
འཁྲུངས་པ་དང་། རྒྱུ་གཞན་གཉིས་པོ་དེ་ཡང་བརྩེ་བ་སྙིང་རྗེ་ཆེན་པོ་
ལས་འཁྲུངས་པའི་ཕྱིར། དེ་ཡིན་ཏེ། རང་འགྲེལ་ལས། ཡང་དག་པར་
རྫོགས་པའི་སངས་རྒྱས་དང་བྱང་ཆུབ་སེམས་དཔའ་རྣམ་པས་ཀྱང་།
ཐོག་མར་བཅོམ་ལྡན་འདས་སྙིང་རྗེ་ཆེན་པོ་སངས་རྒྱས་ཉིད་ཀྱི་རྒྱུ་
ཕུར་སུམ་ཚོགས་པ་དང་པོ།  སེམས་ཅན་འཁོར་བའི་བཙོན་རར་
བསྡམས་པ་སྐྱབས་མེད་པ་དཔག་ཏུ་མེད་པ་མ་ལུས་པ་ཡོངས་སུ་སྐྱོབ་
པའི་མཚན་ཉིད་ཅན་ལ་བསྟོད་པར་འོས་པ་ཉིད་དུ་བསྟན་པའི་ཕྱིར།
ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། །ཞེས་སོགས་
ཚིགས་སུ་བཅད་པ་གཉིས་སྨོས་སོ། །ཞེས་གསུངས་པའི་ཕྱིར། ཉན་རང་
ཐུབ་དབང་ལས་འཁྲུངས་ན་ཉན་རང་དེ་གང་འཁྲུངས་ཚུལ་དེ་ཇི་ལྟ་

བུ་ཞེ་ན། རང་དོན་དུ་སྡུག་ཀུན་ཉེ་བར་ཞི་བའི་ཉེར་ཞི་གཙོ་བོར་དོན་
དུ་གཉེར་བའི་ཐེག་པ་ཆུང་ངུའི་གང་ཟག་ཉན་ཐོས་ཡིན་ཞིང་། དེ་ལ་
ཉན་ཐོས་ཞེས་བྱ་བའི་རྒྱུ་མཚན་ཡོད་དེ། དེ་བཞིན་གཤེགས་པ་ལ་རྟེན་
འབྲེལ་ཟབ་མོའི་དེ་ཁོ་ན་ཉིད་ཉན་ནས། དེ་དོན་གཉེར་གྱི་གང་ཟག་
རྣམས་ཀྱིས་ཐོས་པར་བྱེད་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར།
ཐོས་པར་བྱེད་པའི་ཚུལ་ཡོད་དེ། འདི་ལྟར་བྱ་བ་བྱས་སོ། །འདི་ལས་
སྲིད་པ་གཞན་མི་ཤེས་སོ། །ཞེས་འབྱུང་བ་ལྟར་དུ་ཐོས་པར་བྱེད་པའི་
ཕྱིར༑ ཉན་ཐོས་ཀྱི་སྐད་དོད་སྲ་བ་ཀ་ནི་ཐོས་སྒྲོག་ལ་འཇུག་པས།
དབང་དུ་བྱས་ནས་དེ་ལ་ཐོས་སྒརོག་པ་ཞེས་འཆད་པའི་རྒྱུ་མཚན་ཡོད་
དེ༑ ཐེག་ཆེན་གྱི་ལམ་འབྲས་བུ་དང་བཅས་པ་དེ་ལ་ཐོས་ནས་དེ་དོན་
གཉེར་གྱི་ཐེག་ཆེན་གྱི་རིགས་ཅན་གཞན་ལ་སྒྲོགས་པར་བྱེད་པའི་རྒྱུ་
མཚན་གྱིས་དེ་ལྟར་བཤད་པའི་ཕྱིར། དེ་ཡིན་ཏེ། དམ་ཆོས་པད་དཀར་
ལས༑ མགོན་པོ་དེ་རིང་བདག་ཅག་ཉན་ཐོས་གྱུར། །བྱང་ཆུབ་དམ་པ་
ཡང་དག་བསྒྲག་པར་བགྱི། །བྱང་ཆུབ་པ་ཡི་སྒྲ་ཡང་རབ་ཏུ་བརྗོད། །དེ་
བས་བདག་ཅག་ཉན་ཐོས་མི་ཟད་འདྲ། །ཞེས་གསུངས་པའི་ཕྱིར། ཉན་
ཐོས་ཡིན་ན་ཉན་ཐོས་ཀྱི་སྒྲ་བཤད་དུ་ཡོད་པས་( ༨ན)མ་ཁྱབ་སྟེ།
གཟུགས་མེད་ཁམས་པའི་ཉན་ཐོས་ལ་ཉན་ཐོས་ཀྱི་སྒྲ་འཇུག་ཏུ་ཡོད་
ཀྱང་། བཤད་དུ་མེད་པའི་ཕྱིར། དཔེར་ན་སྐམ་ལས་སྐྱེས་པའི་པདྨ་ལ་
མཚོ་སྐྱེས་ཀྱི་སྒྲ་འཇུག་ཏུ་ཡོད་ཀྱང་བཤད་དུ་མེད་པ་ལྟ་བུ་ཡིན་པའི་
ཕྱིར༑ བྱང་སེམས་ཀྱིས་ཐེག་ཆེན་གྱི་ལམ་འབྲས་བུ་དང་བཅས་པ་དེ་
བཞིན་གཤེགས་པ་ལ་ཉན་ནས་གཞན་ལ་སྟོན་པ་ཡོད་ཀྱང་། ཐོས་སྒྲོག་

པར་མི་འགྱུར་ཏེ། ཉན་ཐོས་ཀྱིས་གཞན་ལ་སྒྲོག་པ་ཙམ་ཡིན་གྱི་རང་
ཉིད་ཀྱིས་རྗེས་སུ་མཐུན་པ་ཙམ་ཡང་ཉམས་སུ་ལེན་མི་ནུས་པས། དེ་
ལ་ཐོས ་སྒྲོག་གི་སྒྲ་དངོས་མིང་དུ་འཇུག་པ་དང་། བྱང་ཆུབ་སེམས་
དཔའ་རྣམས་ལ་འདྲ་བ་རྒྱུ་མཚན་དུ་བྱས་ནས་ཐོས་སྒྲོ་གི་སྒྲ་སྒྲ་
བཏགས་མིང་དུ་འཇུག་པའི་ཕྱིར། ཁ་ཅིག །བྱང་ཆུབ་དམ་པ་ཞེས་པ་
ཐེག་ཆེན་གྱི་བྱང་ཆུབ་དང་། བྱང་ཆུབ་གཉིས་པ་ཐེག་དམན་གྱི་བྱང་
ཆུབ་ལ་བྱེད་པ་མི་འཐད་དེ། བྱང་ཆུབ་ཕྱི་མ་ཐེག་ཆེན་གྱི་བྱང་ཆུབ་ཏུ་
བགྲོད་པར་བྱེད་པའི་ཐེག་ཆེན་གྱི་ལམ་ལ་བྱེད་པའི་ཕྱིར། རང་དོན་དུ་
སྡུག་ཀུན་ཉེ་བར་ཞི་བའི་ཉེར་ཞི་གཙོ་བོར་དོན་དུ་གཉེར་བའི་ཐེག་པ་
འབྲིང་པོའི་གང་ཟག་རང་རྒྱལ་ཡིན་ཞིང་། དེ་ལ་འདིར་སངས་རྒྱས་
འབྲིང་ཞེས་བརྗོད་པ་དེ་ཡང༌། སངས་རྒྱས་ཀྱི་སྐད་དོད་བུདྡྷ་ཞེས་པ་
དེ༑ སངས་རྒྱས་པ། པདྨ་རྒྱས་པ། གཉིད་སད་པ། ཁོང་དུ་ཆུད་པ་ལ་
སོགས་པ་དུ་མ་ལ་འཇུག་ཅིང༌། དེའི་སྟེང་དུ་ཏ་ཏྭ་བསྣན་པས། དེ་ཁོ་
ན་ཉིད་ཁོང་དུ་ཆུད་པ་ལ་འཇུག་པས། རང་རྒྱལ་དེ་ཁོ་ན་ཉིད་ཁོང་དུ་
ཆུད་པའི་རྟོགས་པ་ལ་གནས་པ་འབྲིང་པོ་ཡིན་པས། དེ་ཉིད་དུ་བསྒྱུར་
བར་བྱ་བ་ཡིན་གྱི། སངས་རྒྱས་འབྲིང་ཞེས་པ་འགྱུར་ཅུང་ཟད་མི་
འཚམ་པ་ཡིན་པའི་ཕྱིར། རང་རྒྱལ་འབྲིང་པོར་འཇོག་པའི་རྒྱུ་མཚན་
ཡོད་དེ། ཉན་ཐོས་ལ་བལྟོས་ནས་ཚོགས་གཉིས་ཀྱི་གོམས་པ་བསྲིང་
ནུས་པ་དང་། ཚོགས་གཉིས་ཁྱད་པར་ཅན་དང་། སེམས་ཅན་ཐམས་
ཅད་ལ་དམིགས་པའི་ཐུགས་རྗེ་ཆེན་པོ་དང་རྣམ་པ་ཐམས་ཅད
མཁྱེན་པ་ཉིད་ལ་སོགས་པ་མེད་པས། སངས་རྒྱས་དང་བྱང་ཆུབ་

སེམས་དཔའ་རྣམས་ལས་དམན་པས་འབྲིང་པོར་བཞག་པའི་ཕྱིར། དེ་
ཡིན་ཏེ། རང་འགྲེལ་ལས། དེ་དག་ནི་བསོད་ནམས་དང་ཡེ་ཤེས་གོང་
དུ་འཕེལ་བའི་ཁྱད་པར་གྱིས་ཉན་ཐོས་རྣམས་ལས་ཁྱད་པར་འཕགས་
པའི་ཕྱིར་དང་། བསོད་ནམས་དང་ཡེ་ཤེས་ཀྱི་ཚོགས་དང་ཐུགས་རྗེ་
ཆེན་པོ་དང་། · རྣམ་པ་ཐམས་ཅད་མཁྱེན་པ་ལ་སོགས་པ་མེད་པས།
ཡང་དག་པར་རྫོགས་པའི་( ༨བ) སངས་རྒྱས་དང་བྱང་ཆུབ་སེམས་
དཔའ་རྣམས་ལས་དམན་པའི་ཕྱིར་ན་འབྲིང་ངོ་། །ཞེས་གསུངས་པའི་
ཕྱིར།
རང་རྒྱལ་ལ་ཚོགས་གཉིས་ཁྱད་པར་ཅན་མེད་དེ། ཚོགས་གཉིས་
ཁྱད་པར་ཅན་ཡིན་ན། རང་འབྲས་ཆོས་སྐུའི་ཐུན་མོང་མ་ཡིན་པའི་རྒྱུ་
ཡིན་དགོས་པའི་ཕྱིར། རང་རྒྱལ་གྱི་རྒྱུད་ལ་རང་འབྲས་ཆོས་སྐུའི་ཐུན་
མོང་མ་ཡིན་པའི་རྒྱུ་མེད་པའི་ཕྱིར། ཁྱབ་སྟེ་འགྲེལ་པ་དོན་གསལ་ལས།
ཡང་དག་པར་འགྲུབ་པའི་ངོ་བོས་བྱང་ཆུབ་ཆེན་པོ་འབྱིན་པར་བྱེད་
པའི་ཕྱིར་ན། སྙིང་རྗེ་ཆེན་པོ་ལ་སོགས་པ་ཚོགས་ཡིན་པས། ཞེས་
གསུངས་པའི་ཕྱིར། དེའི་རྒྱུད་ལ་ཚོགས་གཉིས་ཁྱད་པར་ཅན་མེད་
ཀྱང་༑ ཚོགས་ཙམ་ནི་ཡོད་དེ། ཚོགས་ཕལ་པ་ཡོད་པའི་ཕྱིར་དང་།
མཛོད་འགྲེལ་ལས། བསྐལ་པ་ཆེན་པོ་བརྒྱར་བྱང་ཆུབ་ཀྱི་ཚོགས་དག་
ལ་སྤྱད་པས་བསེ་རུ་ལྟ་བུར་འགྱུར་ཏེ། ཞེས་གསུངས་པའི་ཕྱིར། ཁ་
ཅིག་གིས། རང་རྒྱལ་འབྲིང་པོར་འཇོག་པའི་རྒྱུ་མཚན། རང་ལམ་དུ་
གཟུགས་ཕྱི་རོལ་དོན་འཛིན་གྱི་རྟོག་པ་སྤོང་ཤེས་པ་བདེན་འཛིན་མི་
སྤོང་བའི་སྒོ་ནས་འབྲིང་པོ་འཇོག་པ་ཡིན་ཟེར་ན། དེ་མི་འཐད་པར་

ཐལ༑ ལུགས་འདིར་ཕྱི་དོན་ཡོད། ཉན་རང་གཉིས་ལ་དེ་ཁོ་ན་ཉིད་
མངོན་སུམ་གྱིས་རྟོགས་པ་ཡོད་པར་མཚུངས་པའི་ཕྱིར་དང་། ཉན་
རང་སློབ་པ་རྣམས་བདེན་འཛིན་སྤང་བྱའི་གཙོ་བོར་བྱས་ནས་སྤོང་
བར་མཚུངས་པའི་ཕྱིར། དེ་གཉིས་ཐུབ་པའི་དབང་པོ་ལས་འཁྲུངས་
པའི་ཚུལ་ཡོད་དེ། ཐུབ་པའི་དབང་པོས་རྟེན་འབྲེལ་ཟབ་མོའི་ཆོས་
བསྟན་པ་ཉན་སེམས་བསྒོམས་གསུམ་བྱས་པ་ལ་བརྟེན་ནས་རང་རང་
གི་འདོད་བྱའི་བྱང་ཆུབ་འཐོབ་པར་འགྱུར་བས་ཐུབ་པའི་དབང་པོ་
ལས་འཁྲུངས་པར་བཞག་པའི་ཕྱིར། དེ་ཡང་ཡིན་ཏེ་རང་འགྲེལ་ལས།
སངས་རྒྱས་རྣམས་འབྱུང་བར་གྱུར་པ་ན། རྟེན་ཅིང་འབྲེལ་བར་
འབྱུང་བ་ཕྱིན་ཅི་མ་ལོག་པར་བསྟན་པ་ལ་འཇུག་པའི་ཕྱིར། དེ་ཉན་
པ་དང་སེམས་པ་དང་སྒོམ་པའི་རིམ་པ་ལས་ཀྱང་ལྷག་པར་མོས་པ་ཇི་
ལྟ་བ་བཞིན། ཉན་ཐོས་ལ་སོགས་པ་རྣམས་ཡོངས་སུ་རྫོགས་པར་
འགྱུར་བའི་ཕྱིར་རོ། །ཞེས་གསུངས་པའི་ཕྱིར། ཁ་ཅིག །ཉན་ཐོས་སློབ་
པ་རྣམས་ཀྱིས་ཐུབ་པའི་དབང་པོས་ཆོས་བསྟན་པ་ཉན་སེམས་
བསྒོམས་གསུམ་བྱས་པའི་ཚེ་དེ་ལ་རང་གི་བྱང་ཆུབ་ཐོབ་པ་ཡོད་ཀྱང་།
རང་རྒྱལ་སློབ་པ་རྣམས་ཀྱིས་རྟེན་འབྲེལ་ཟབ་མོའི་ཆོས་ཉན་སེམས་
བསྒོམས་གསུམ་བྱས་པའི་ཚེ་དེ་ལ་རང་གི་བྱང་ཆུབ་ཐོབ་པ་མེད་པས།
ཐུབ་པའི་དབང་པོ་ལས་འཁྲུངས་པ་མི་འཐད་ཟེར་ན། སྐྱོན་མེད་དེ།
རང་རྒྱལ་རྣམས་ཀྱིས་ཚེ་དེ་ལ་རང་གི་བྱང་ཆུབ་མ་ཐོབ་ཀྱང་། ཉན་
སེམས་( ༩ན) བསྒོམས་གསུམ་བྱས་པ་ལ་བརྟེན་ནས་སྐྱེ་བ་གཞན་དུ་
རང་གི་བྱང་ཆུབ་འཐོབ་པར་འགྱུར་བའི་ཕྱིར། དེ་ཡིན་ཏེ་དཔེར་ན།

མྱོང་ངེས་ཀྱི་ལས་བསགས་པའི་གང་ཟག་དེས་ཚེ་དེ་ལ་ལས་ཀྱི་འབྲས་
བུ་མ་མྱོང་ཡང་། སྐྱེ་བ་གཞན་དུ་མྱོང་བ་ལྟ་བུ་ཡིན་ཏེ། བཞི་བརྒྱ་པ་
ལས༑ དེ་ཉིད་ཤེས་པས་གལ་ཏེ་འདིར། །མྱ་ངན་འདས་པ་མ་ཐོབ་
ཀྱང་། །སྐྱེ་བ་གཞན་དུ་འབད་མེད་པར། །ངེས་པར་འཐོབ་འགྱུར་ལས་
བཞིན་ནོ། །ཞེས་པ་དང་། རྩ་ཤེས་ལས། རྫོགས་སངས་རྒྱས་རྣམས་མ་
བྱུང་ཞིང་། །ཉན་ཐོས་རྣམས་ཀྱང་ཟད་པ་ན། །རང་སངས་རྒྱས་ཀྱི་ཡེ་
ཤེས་ནི། །བརྟེན་པ་མེད་པར་རབ་ཏུ་འབྱུང༌། །ཞེས་གསུངས་པའི་ཕྱིར།
ཁོ་ན་རེ། རང་རྒྱལ་ཡིན་ན། རང་རྒྱལ་རིགས་ངེས་ཡིན་པས་ཁྱབ་སྟེ།
བཞི་བརྒྱ་པའི་ལུང་དེའི་ཕྱིར་དང་། འཇུག་པ་ལས། རང་བྱང་ཆུབ་ལ་
བདག་ཉིད་ངེས་རྣམས་དང་། །ཞེས་གསུངས་པའི་ཕྱིར་ཟེར་ན་སྐྱོན་
མེད་དེ། གཙོ་ཆེ་བ་ལ་དགོངས་པ་ཡིན་གྱི། རང་རྒྱལ་ལ་རང་རྒྱལ་
རིགས་ངེས་པས་མ་ཁྱབ་སྟེ། བཅོམ་ལྡན་འདས་ཀྱི་འཁོར་དུ་ལྷག་པའི་
ཉན་རང་ཐེག་ཆེན་གྱི་ལམ་དུ་ཁ་དྲངས་པའི་ཕྱིར་དུ། བྱང་སེམས་ལ་
དེ་བཞིན་གཤེགས་པ་ལས་ཀྱང་ཆེས་ལྷག་པའི་བསྔགས་པ་མཛད་པའི་
ཕྱིར༑ ཁྱབ་སྟེ། མཆོག་གི་སྤྲུལ་སྐུའི་འཁོར་དུ་གྱུར་པའི་རང་རྒྱལ་དགྲ་
བཅོམ་མེད་པའི་ཕྱིར། ཁ་ཅིག་གི་གསུངས་ན་རེ། འགྲེལ་པར་ཁ་ཅིག་
ཅེས་སོགས་ཀྱི་དོན། ཉན་རང་གཉིས་ཀྱི་རྟེན་འབྲེལ་ཟབ་མོའི་ཆོས་
བསྟན་པ་ཉན་སེམས་བསྒོམས་གསུམ་བྱས་པའི་ཚེ་དེ་ལ་རང་གི་བྱང་
ཆུབ་མ་ཐོབ་པ་དུ་མ་ཡོད་པས། དེ་གཉིས་ཐུབ་པའི་དབང་པོ་ལས་
འཁྲུངས་པ་མི་འཐད་པའི་ལན་བསྟན་པ་ཡིན་ནོ། །ཞེས་ཟེར། ཡང་ཁ་
ཅིག །སྟོན་པས་རྟེན་འབྲེལ་ཟབ་མོའི་ཆོས་བསྟན་མ་ཐག་ཏུ་ཉན་རང་

གཉིས་ཀྱིས་རང་གི་བྱང་ཆུབ་མ་ཐོབ་ཕྱིས་ཀྱང་ཐོབ་པར་མི་འགྱུར་
བས་དེ་གཉིས་ཐུབ་པའི་དབང་པོ་ལས་འཁྲུངས་པ་མི་འཐད་པའི་
རྩོད་ལན་བསྟན་པ་ཡིན་ནོ། །ཞེས་ཟེར་བ་མི་འཐད་དེ། འདིར་རང་
རྒྱལ་ཐུབ་དབང་ལས་འཁྲུངས་པ་ལ་དོགས་པ་ཆེ་བས། དེ་ལ་དམིགས་
ཕུག་པའི་རྩོད་ལན་མཛད་ཅིང་། ཁྱོད་འདོད་པ་ལྟར་གྱི་རྩོད་ལན་དེ།
དེ་ལ་དམིགས་ཕུག་པའི་རྩོད་ལན་མིན་པས། སྐབས་དོན་མི་འགྲུབ་
པའི་ཕྱིར། ཉན་རང་ཐུབ་དབང་ལས་འཁྲུངས་ན། ཐུབ་པའི་དབང་པོ་
དེ་གང་། དེ་གང་ལས་འཁྲུངས་པ་ཡིན་ཞེ་ན། སྤྱིར་ཉོན་སྒྲིབ་སྤངས་
པའི་གང་ཟག་ཐམས་ཅད་ཐུབ་པ་ཡིན་ཞིང་། བཅོམ་ལྡན་འདས་དེ་
གོང་ན་མེད་པའི་ཆོས་ཀྱི་དབང་ཕྱུག་ཕུན་སུམ་( ༩བ)ཚོགས་པ་
མངའ་བ་དང་། ཉན་རང་རྣམས་ཀྱི་ཆོས་ཀྱི་རྒྱལ་སྲིད་ལ་དེའི་བཀས་
མངའ་བསྒྱུར་བ་མཛད་པས། སངས་རྒྱས་བཅོམ་ལྡན་འདས་རྣམ
ཐུབ་པའི་དབང་པོ་ཞེས་བརྗོད་པ་ཡིན་པའི་ཕྱིར། དེ་ཡིན་ཏེ། རང་
འགྲེལ་ལས།  ཿ དེ་ལ་གོང་ན་མེད་པའི་ཆོས་ཀྱི་དབང་ཕྱུག་ཕུན་སུམ་
ཚོགས་པ་མངའ་བས། ཉན་ཐོས་དང་རང་སངས་རྒྱས་དང་བྱང་ཆུབ་
སེམས་དཔའི་རྣམ་པས་ཀྱང་དབང་ཕྱུག་དམ་པ་ཕུན་སུམ་ཚོགས་པ་
ཉིད་དང་། ཉན་ཐོས་ལ་སོགས་པ་རྣམས་ལ་དེའི་བཀས་མངའ་བསྒྱུར་
བའི་ཕྱིར། སངས་རྒྱས་བཅོམ་ལྡན་འདས་རྣམས་ལ་ཐུབ་པའི་དབང་
པོ་ཞེས་བྱའོ། །ཞེས་གསུངས་པའི་ཕྱིར།
དེ་འཁྲུངས་ཚུལ་ཡང་བྱང་སེམས་ལས་འཁྲུངས་པ་ཡིན་ཏེ། བྱང་
སེམས་ལས་འཁྲུངས་པ་རིགས་པས་ཀྱང་འགྲུབ། ལུང་གིས་ཡང་འགྲུབ་

པའི་ཕྱིར། རིགས་པས་འགྲུབ་པའི་ཚུལ་ལ། ཁ་ཅིག །ཐུབ་པའི་དབང་
པོ་བྱང་སེམས་ལས་འཁྲུངས་པ་མ་ཡིན་པར་ཐལ། བྱང་སེམས་ཐུབ་
པའི་དབང་པོ་ལས་འཁྲུངས་པའི་ཕྱིར། དེར་ཐལ། ཐུབ་པའི་དབང་
པོས་ཐེག་ཆེན་གྱི་ལམ་འབྲས་བུ་དང་བཅས་པ་བསྟན་ནས་ཉམས་སུ་
བླངས་པ་དེ་ལ་བརྟེན་ནས་བྱང་སེམས་འཁྲུངས་པས་དེ་ལ་རྒྱལ་བའི་
སྲས་ཞེས་བརྗོད་པའི་ཕྱིར་ཟེར་ན། བྱང་སེམས་རང་ཉིད་ལ་ཆོས་སྟོན་
པའི་རྒྱལ་བ་འགའ་ཞིག་ལས་འཁྲུངས་པས་རྒྱལ་བའི་སྲས་ཞེས་བརྗོད་
པ་བདེན་མོད་ཀྱང་། ཐུབ་པའི་དབང་པོ་བྱང་སེམས་ལས་འཁྲུངས་པ་
མི་འགལ་ཏེ། རང་དང་རྒྱུད་གཅིག་ཏུ་གྱུར་པའི་བྱང་ཆུབ་སེམས་
དཔའི་ཉེར་ལེན་དང་རང་དང་རྒྱུད་ཐ་དད་དུ་གྱུར་པའི་བྱང་སེམས་
འགའ་ཞིག་གིས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་འཁྲུངས་
པའི་ཕྱིར། དེར་ཐལ། དཔེར་ན། འཕགས་པ་འཇམ་དཔལ་བྱང་ཆུབ་
སེམས་དཔར་གྱུར་པའི་དུས་ཉིད་ན། བདག་ཅག་གི་སྟོན་པ་དང་དེ་
ལས་གཞན་པའི་བསྐལ་བཟང་གི་སངས་རྒྱས་སྟོང་པོ་བྱང་ཆུབ་མཆོག་
ཏུ་སེམས་བསྐྱེད་དུ་བཅུག་པ་མདོ་སྡེ་ལས་གསུངས་པ་ལྟ་བུ་ཡིན་པའི་
ཕྱིར༑ རང་འགྲེལ་ལས། འོན་ཀྱང་རྒྱུ་གཉིས་ཀྱིས་བྱང་ཆུབ་སེམས་
དཔའ་དག་སངས་རྒྱས་བཅོམ་ལྡན་འདས་རྣམས་ཀྱི་རྒྱུར་འགྱུར་ཏེ།
གནས་སྐབས་ཀྱི་ཁྱད་པར་དང་། ཡང་དག་པར་འཛིན་དུ་འཇུག་པ་
ལས་སོ། །དེ་ལ་གནས་སྐབས་ཀྱི་ཁྱད་པར་ལས་ནི་དེ་བཞིན་གཤེགས་
པའི་གནས་སྐབས་ཀྱི་བྱང་ཆུབ་སེམས་དཔའི་གནས་སྐབས་རྒྱུ་ཅན་
ཡིན་པ་ཉིད་ཀྱིས་ཕྱིར། ཡང་དག་པ་འཛིན་ཏུ་འཇུག་པ་ལས་ནི་ཇི་

པའི་ཕྱིར། བྱང་སེམས་ལ་དེ་བཞིན་གཤེགས་པ་ལས་ཆེས་ལྷག་པའི་
བསྔགས་པ་བརྗོད་པའི་རྒྱུ་མཚན་ཡོད་དེ། དེ་བཞིན་གཤེགས་པའི་རྒྱུ་
དེ་གཅེས་པར་ཤེས་པ་དང་། དེའི་རྒྱུ་ལ་བསྔགས་པ་བརྗོད་པས་འབྲས་
བུ་དེ་བཞིན་གཤེགས་པ་ལ་བསྔགས་པ་བརྗོད་པར་འགྱུར་བ་དང་།
སྨན་གྱི་མྱུ་གུའི་ལོ་མ་འཇམ་པོ་དེ་གཅེས་སྤྲས་ཀྱིས་བསྐྱང་དགོས་པ་དེ་
བཞིན་དུ། དེ་བཞིན་གཤེགས་པའི་རྒྱུ་བྱང་ཆུབ་སེམས་དཔའ་གཅེས་
སྤྲས་ཀྱིས་བསྐྱང་དགོས་པ་ཤེས་པར་བྱ་བ་དང་། དེ་བཞིན་གཤེགས་
པའི་འཁོར་དུ་ལྷགས་པའི་ཉན་རང་གཉིས་ཐེག་ཆེན་ལམ་དུ་ཁ་
དྲངས་པའི་དགོས་པ་ཡོད་པའི་ཕྱིར། ཉན་རང་ཐུབ་དབང་དང་། ཐུབ་
དབང་བྱང་སེམས་དང་། བྱང་སེམས་རང་གི་བདག་རྐྱེན་དུ་གྱུར་པའི་
ཐུབ་པའི་དང་པོའི་གསུང་ལས་འཁྲུངས་པ་ཡིན་ན། སྐབས་འདིར་
ཐུབ་དབང་ལས་འཁྲུངས་ཚུལ་དངོས་སུ་བསྟན་ནས་བྱང་སེམས་
འཁྲུངས་ཚུལ་དངོས་སུ་མི་སྟོན་པའི་རྒྱུ་མཚན་ཅི་ཡིན་ཞེ་ན། །དེའི་རྒྱུ་
མཚན་( ༡༠བ)ཡོད་དེ། ཉན་རང་འཁྲུངས་ཚུལ་དངོས་སུ་བསྟན་པ་
དེ༑ བརྩེ་བ་སྙིང་རྗེ་ཆེན་པོ་ཡོན་ཏན་ཐམས་ཅད་ཀྱི་རྩ་བར་ཤེས་པའི་
ཆེད་དུ་ཡིན་པའི་ཕྱིར། བྱང་སེམས་རྒྱུ་གསུམ་ལས་འཁྲུངས་པ་འོག་
ནས་འཆད་པར་འགྱུར་བའི་ཕྱིར། བྱང་སེམས་གང་ལས་འཁྲུངས་པའི་
ཚུལ་ཡོད་དེ། བརྩེ་བ་སྙིང་རྗེ་ཆེན་པོ་དང་གཉིས་སུ་མེད་པའི་ཤེས་
རབ་དང་། བྱང་ཆུབ་ཀྱི་སེམས་གསུམ་ལས་འཁྲུངས་པའི་ཕྱིར། དེ་
གསུམ་གྱི་ནང་ནས་སྙིང་རྗེ་ཆེན་པོ་དེ་ཡང་སེམས་ཅན་སྡུག་བསྔལ་
དང་བྲལ་འདོད་ཙམ་གྱི་སྙིང་རྗེ་ལ་བྱེད་པ་མ་ཡིན་ཏེ། སྡུག་བསྔལ་

ལས་སྐྱོབ་པར་འདོད་པའི་སྙིང་རྗེ་ལ་བྱེད་པའི་ཕྱིར། དེ་ལྟར་ཡིན་ཏེ།
རང་འགྲེལ་ལས། སེམས་ཅན་འཁོར་བའི་བཙོན་རར་བསྡམས་པ་
སྐྱབས་མེད་པ་དཔག་ཏུ་མེད་པ་མ་ལུས་པ་ཡོངས་སུ་སྐྱོབ་པའི་མཚན་
ཉིད་ཅན་ལ་བསྟོད་པར་འོས་པ་ཉིད་དུ་བསྟན་པའི་ཕྱིར། ཞེས་
གསུངས་པའི་ཕྱིར། གཉིས་མེད་ཀྱི་ཤེས་རབ་དེ་ཡང་གཟུགས་འཛིན་
གཉིས་མེད་རྟོགས་པའི་ཤེས་རབ་ལ་བྱེད་པ་མ་ཡིན་ཏེ། འགྲེལ་པར་
མཐའ་གཉིས་ལ་མི་གནས་པའི་ཤེས་རབ་ཏུ་གསུངས་པས་སྟོང་ཉིད་
རྟོགས་པའི་ཤེས་རབ་ལ་བྱེད་རིགས་པའི་ཕྱིར། འདིར་བསྟན་བྱང་
ཆུབ་ཀྱི་སེམས་དེ། ཁ་ཅིག །རང་གིས་ཆོས་ཀྱི་དེ་ཁོ་ན་ཉིད་རྟོགས་ནས་
ཆོས་ཉིད་དེ་སེམས་ཅན་ཐམས་ཅད་ཀྱི་ཁོང་དུ་ཆུད་པར་བྱའོ་སྙམ་
པའི་སེམས་ཞིག་ལ་བྱེད་པ་ཡིན་ཏེ། འགྲེལ་པར་མདོ་དྲངས་པ་ལས།
རང་གིས་ཆོས་ཀྱི་དེ་ཁོ་ན་ཉིད་རྟོགས་ནས་ཆོས་ཉིད་འདི་སེམས་ཅན་
ཐམས་ཅད་ཀྱི་ཁོང་དུ་ཆུད་པར་བྱའོ་སྙམ་ནས་སེམས་གང་སྐྱེས་པ་དེ་
ནི་བྱང་ཆུབ་ཀྱི་སེམས་ཞེས་བྱའོ། །ཞེས་གསུངས་པའི་ཕྱིར། ཟེར་ན་དེ་
མི་འཐད་པར་ཐལ། དེ་ལྟ་བུའི་སེམས་དེས་གཞན་དོན་གྱི་ཕྱོགས་
གཅིག་ལ་དམིགས་ཀྱང་། གཞན་དོན་ཡོངས་རྫོགས་ལ་མ་དམིགས་
པས༑ བྱང་ཆུབ་ཀྱི་སེམས་སྦྱོང་བའི་དམིགས་རྣམ་མི་རྫོགས་པའི་ཕྱིར།
ཡང་ཁ་ཅིག ཾ །བདག་གིས་འཇིག་རྟེན་འདི་མཐའ་དག་འཁོར་བའི་
སྡུག་བསྔལ་ལས་བཏོན་ཏེ། རྫོགས་པའི་བྱང་ཆུབ་ལ་འགོད་པར་བྱའོ་
སྙམ་པའི་སེམས་ཞིག་ལ་བྱེད་པ་ཡིན་ཏེ། འགྲེལ་པར་མདོ་དྲངས་པ་
ལས༑ བདག་གིས་འཇིག་རྟེན་འདི་མཐའ་དག་སྡུག་བསྔལ་ལས་བཏོན་

ཀྱིས་དང་པོར་བྱང་ཆུབ་མཆོག་ཏུ་སེམས་བསྐྱེད། དེ་རྗེས་སྟོང་ཉིད་
རྟོགས་པའི་ལྟ་བ་བཙལ་ནས་རྒྱལ་སྲས་ཀྱི་སྤྱོད་པ་ལ་སློབ་པར་བྱེད་
པའི་ཕྱིར། མི་བྱེད་ན་མི་འཐད་དེ། མདོ་ལས་ཟླ་བ་ཚེས་པ་དང་། སྨན་
གྱི་མྱུ་གུ་ལྟ་བུའི་བྱང་ཆུབ་སེམས་དཔར་གསུངས་པ་དང་འགལ་བའི་
ཕྱིར་ཟེར་ན་རྟགས་དེ་གཉིས་ཀྱི་ནང་ནས་ཕྱི་མ་ལྟར་ཡིན་ན། མདོ་
དང་འགལ་བས་ཁས་མི་ལེན་ཞིང་། དང་པོ་ལྟར་ཁས་བླངས་པ་ལ་
སྐྱོན་དེར་མི་འགྱུར་ཏེ། འདིར་དངོས་སུ་བསྟན་པའི་བྱང་ཆུབ་ཀྱི་
སེམས་དེ་སྒོམ་བྱུང་གི་མྱོང་བ་མ་ཐོན་པའི་ཐེག་ཆེན་སེམས་བསྐྱེད་
སྦྱོང་བའི་གནས་སྐབས་ཀྱི་བུར་ཤིང་གི་ཤུན་པའི་རོ་ལྟ་བུའི་བྱང་ཆུབ་
ཀྱི་སེམས་ཤིག་ལ་བྱེད་ཅིང༌། ཐེག་ཆེན་གྱི་རིགས་ཅན་དབང་རྟུལ་གྱིས་
དང་པོར་བྱང་ཆུབ་ཀྱི་སེམས་བསྐྱེད། དེ་རྗེས་སྟོང་ཉིད་རྟོགས་པའི་ལྟ་
བ་འཚོལ་བ་ཡིན་ཀྱང་། ཐེག་ཆེན་གྱི་རིགས་ཅན་དབང་རྣོན་རྣམས་
ཀྱིས་དང་པོར་སྟོང་ཉིད་རྟོགས་པའི་ལྟ་བ་བསྐྱེད། དེ་རྗེས་བྱང་ཆུབ་
མཆོག་ཏུ་སེམས་བསྐྱེད་པ། དབུ་མ་རྒྱན་རང་འགྲེལ་དང་བཅས་པ་
ལས་གསུངས་པའི་ཕྱིར།  དང་པོ་དེ་ལྟར་ཡིན་ཏེ། རྣམ་བཤད་དགོངས་
པ་རབ་གསལ་ལས། བྱང་སེམས་ཀྱི་སྔོན་དུ་འགྲོ་བའི་སེམས་བསྐྱེད་པ་
ནི༑ སེམས་( ༡ ༡བ) བསྐྱེད་སྒོམ་པའི་སྐབས་ལ་དགོངས་ཀྱི་བསྒོམས་
པ་ལ་བརྟེན་ནས་སྐྱེས་པའི་སེམས་བསྐྱེད་དངོས་མ་ཡིན་ནོ། །ཞེས་
གསུངས་པའི་ཕྱིར། ལྷག་བསམ་བསྐུལ་བའི་མདོ་ལས། བུ་རམ་ཤིང་
ཤུན་སྙིང་པོ་ཅི་ཡང་མེད། །དགའ་བར་གྱུར་པའི་རོ་ནི་ནང་ན་འདུག །
ཤུན་པ་ཟོས་པའི་མིས་ནི་བུ་རམ་རོ། །ཞིམ་པོ་རྙེད་པར་གྱུར་པ་མ་ཡིན་

ནོ༑ །ཇི་ལྟར་ཤུན་པ་དེ་བཞིན་སྨྲ་བ་སྟེ། །རོ་ལྟ་བུ་ནི་འདི་ལ་དོན་
སེམས་ཡིན། །ཞེས་གསུངས་པའི་ཕྱིར། ཆོས་གསུམ་པོ་དེ་བྱང་སེམས་
ལས་དང་པོ་བའི་རྒྱུའི་གཙོ་བོ་ཡིན་པ་མགོན་པོ་ཀླུ་སྒྲུབ་ཀྱི་དགོངས་པ་
ཡིན་ཏེ། རིན་ཆེན་འཕྲེང་བ་ལས། བདག་ཉིད་དང་ནི་འཇིག་རྟེན་
འདིས༑ །བླ་མེད་བྱང་ཆུབ་འཐོབ་འདོད་ན། །དེ་ཡི་རྩ་བ་བྱང་ཆུབ་
སེམས༑ །རི་དབང་རྒྱལ་པོ་ལྟར་བརྟན་དང་། །ཞེས་སོགས་གསུངས་
པའི་ཕྱིར། སྙིང་རྗེ་ཆེན་པོ་རྫོགས་པའི་བྱང་ཆུབ་ཀྱི་རྒྱུར་གསུངས་པ་
དང་༑ བྱང་སེམས་ལས་དང་པོ་བའི་རྒྱུའི་གཙོ་བོ་ཡིན་པ་མི་འགལ་ཏེ།
རྩ་བའི་རྒྱུ་ཞེས་པ་དེ་དང་པོའི་རྒྱུའི་དོན་ཡིན་ཞིང་སྐབས་འདིར་བྱང་
པའི་ཕྱིར། སེམས་ལས་དང་པོ་བའི་རྒྱུའི་གཙོ་བོ་གསུམ་སྟོན་པའི་སྐབས་ཡིན་
པའི་ཕྱིར། རྒྱུ་གསུམ་པོ་དེ་བྱང་སེམས་ལས་དང་པོ་བའི་རྒྱུ་ཡིན་པར་
མ་ཟད། · སེམས་ཅན་སྡུག་བསྔལ་ལས་སྐྱོབ་འདོད་ཀྱི་སྙིང་རྗེ་ཆེན་པོ་དེ།
རྒྱུ་གཞན་གཉིས་ཀྱི་རྩ་བ་ཡིན་ཏེ། སྙིང་རྗེ་ཆེན་པོ་དེ་རྒྱལ་བའི་ལོ་ཏོག་
་ཚོགས་བསྐྱེད་པ་ལ་དང་པོར་གལ་ཆེ་བ་ས་བོན་དང༌། རྒྱལ་བའི་
མྱུ་གུ་གོང་ནས་གོང་འཕེལ་དུ་བྱེད་པ་ལ་བར་དུ་གལ་ཆེ་བ་ཆུ་ལུད་
དང་༑ མཐར་གདུལ་བྱས་ལོངས་སྤྱོད་པ་ལ་གལ་ཆེ་བ་འབྲས་བུ་སྨིན་
པ་ལྟ་བུའི་ཡོན་ཏན་དེ་ལ་ཡོད་པའི་ཕྱིར། ཐོག་མཐའ་བར་གསུམ་དུ་
གལ་ཆེ་བའི་སྙིང་རྗེ་གསུམ་པོ་དེ་འགལ་བ་ཡིན་ཀྱང་། སེམས་ཅན་
སྡུག་བསྔལ་ལས་སྐྱོབ་འདོད་ཀྱི་སྙིང་རྗེ་དེ་ལ་དང་པོར་གལ་ཆེ་བ་ས་
བོན་ལྟ་བུའི་སྙིང་རྗེ་དང་། ། བར་དུ་གལ་ཆེ་བ་ཆུ་ལུད་ལྟ་བུའི་སྙིང་རྗེ་
དང་༑ མཐར་གལ་ཆེ་བ་འབྲས་བུ་སྨིན་པ་ལྟ་བུའི་སྙིང་རྗེའི་ཡོན་ཏན་

གང་ཕྱིར་བརྩེ་ཉིད་ཅེས་སོགས་ཀྱི་གཞུང་འདིས། ཐེག་ཆེན་གྱི་
རིགས་ཅན་རྣམས་ལ་ཐེག་པ་ཆེན་པོའི་ལམ་གྱི་གནད་ཁྱད་པར་
ཇི་ལྟར་བསྟན་པའི་ཚུལ་ཡོད་དེ། ཐེག་ཆེན་པ་བྱེད་འདོད་པ་རྣམས་
ཀྱིས་དང་པོར་སྙིང་རྗེ་ཆེན་པོའི་གཞན་དབང་དུ་གྱུར། དེས་ཀུན་ནས་
བསླངས་སྟེ་བྱང་ཆུབ་མཆོག་ཏུ་སེམས་བསྐྱེད་ནས། རྒྱལ་སྲས་ཀྱི་སྤྱོད
པ་སྤྱི་དང་ཁྱད་པར་སྟོང་ཉིད་རྟོགས་པའི་ཤེས་རབ་ལ་སློབ་དགོས་
ཚུལ་བསྟན་པའི་ཕྱིར། སོ་སོར་ཕྱེ་ནས་ཕྱག་འཚལ་བ་ལ། སྙིང་རྗེ་ཆེན་
པོ་སྦྱོང་བྱེད་ཀྱི་ཐབས་བཤད་པ། དེ་ལ་བརྟེན་ནས་སྐྱེས་པའི་སྙིང་རྗེའི་
ངོ་བོ་བཤད་པ་གཉིས། དང་པོ་ལ། སྔར་བཤད་པའི་ཡོན་ཏན་དེ་ལྟ་བུ་
དང་ལྡན་པའི་སྙིང་རྗེ་ཆེན་པོ་སྦྱོང་བྱེད་ཀྱི་ཐབས་ཡོད་དེ། སེམས་ཅན་
འཁོར་བར་འཁོར་ཚུལ་ཟོ་ཆུན་གྱི་རྒྱུད་མོ་དང་ཆོས་མཐུན་རྣམ་པ
དྲུག་ཏུ་སྦྱར་ནས་བསམས་པ་ལ་བརྟེན་ནས་སྐྱེ་བའི་ཕྱིར། ཆོས་མཐུན་
དྲུག་ཏུ་སྦྱོར་ཚུལ་ཡོད་དེ། དཔེར་ན། ཟོ་ཆུན་གྱི་རྒྱུད་མོ་དེ་ཐག་པ་
སོགས་ཀྱིས་དམ་དུ་བཅིངས་པ་དང་། སྐྱེས་བུའི་རྩོལ་བ་ལ་བརྟེན་ནས་
རང་དབང་མེད་པར་འཁོར་བ་དང༌། གྲོང་གི་ཁྲོན་པ་ཟབ་མོའི་ནང་
དུ་འཇུག་པ་དང་། གྱེན་དུ་འདྲེན་པ་དཀའ་ཞིང་ཐུར་དུ་འཇུག་པ་སླ་
བ་དང་། སྔ་ཕྱི་བར་མཚམས་མེད་པར་འཁོར་བ་དང་། ཆུའི་ཁུར་གྱིས་
ནོན་པ་དང་། རྩིག་པ་ལ་སོགས་པས་གཅོག་པར་བྱེད་པ་དེ་བཞིན་དུ་
འཁོར་བ་པའི་སེམས་ཅན་རྣམས་ཀྱང་། ལས་ཉོན་གྱི་ཐག་པས་དམ་དུ་
བཅིངས་པ་དང་།  ཤིན་ཏུ་མ་ཞི་ཞིང་མ་དུལ་བའི་རྣམ་ཤེས་ཀྱིས་
བསྐྱོད་པ་ལ་བརྟེན་ནས་རང་དབང་མེད་པར་འཁོར་བ་དང་། དེ་ཡང་

མནར་མེད་ནས་སྲིད་རྩེའི་བར་གྱི་འཁོར་བའི་ཁྲོན་པ་ཟབ་མོའི་ནང་
དུ་འཇུག་པ་དང་། བདེ་འགྲོར་སྐྱེ་བའི་རྒྱུ་གསོག་དཀའ་ཞིང་། ངན་
འགྲོར་སྐྱེ་བའི་རྒྱུ་རང་གི་ངང་གིས་གསོག་པ་དང་། ཉོན་མོངས་གསུམ་
པོ་དེས་སྔ་ཕྱི་བར་མཚམས་མེད་པར་འཁོར་བ་དང་། སྡུག་བསྔལ་གྱི་
སྡུག་བསྔལ་སོགས་གསུམ་གྱི་ཁུར་གྱིས་ནོན་ཞིང་གདུང་བར་བྱེད་པ་
སོགས་ཆོས་མཐུན་དུ་སྦྱར་ནས་སྒོམ་པར་བྱེད་པའི་ཕྱིར། དེ་ཡང་བྱེད་
པ་པོ་གང་གིས་འཁོར་དུ་བཅུག་ན་ཤིན་ཏུ་མ་ཞི་ཞིང་མ་དུལ་བའི་
སེམས་འདི་ཉིད་ཀྱིས་འཁོར་དུ་བཅུག །གནས་གང་དུ་ཚུལ་ཇི་ལྟར་
འཁོར་ན། གནས་སྲིད་རྩེ་ནས་མནར་མེད་ཀྱི་བར་དུ་འཁོར་བ་དང་།
འཁོར་ཚུལ་ཡང་མི་འཁོར་བའི་སྐབས་ཅུང་ཟད་ཀྱང་མེད་པར་འཁོར་
བ་དང་། རྒྱུ་རྐྱེན་གང་གིས་འཁོར་དུ་བཅུག་ན་ལས་དང་ཉོན་མོངས་
པའི་( ༡༣ན)དབང་གིས་འཁོར་བ་དང་། དེ་ཡང་བསོད་ནམས་མ་
ཡིན་པའི་ལས་དང་ཉོན་མོངས་ཀྱི་དབང་གིས་ངན་འགྲོར་འཁོར་བ་
དང་། བསོད་ནམས་དང་མི་གཡོ་བའི་ལས་དང་། དེ་ཀུན་ནས་སློང་
བྱེད་ཀྱི་ཉོན་མོངས་ཀྱི་དབང་གིས་བདེ་འགྲོར་འཁོར་བའི་ཕྱིར། བདེ་
འགྲོའི་རྒྱུ་བསོག་པ་དཀའ་ཞིང་ངན་འགྲོར་སྐྱེ་བའི་རྒྱུ་རང་གི་ངང་
གིས་བསོག་པ་ཡིན་ཏེ། ལུང་བཞི་ལས། བདེ་འགྲོ་ནས་ངན་འགྲོར་སྐྱེ་
བ་དང་།  ོ ཿ ངན་འགྲོ་ནས་ངན་འགྲོར་སྐྱེ་བ་ས་ཆེན་པོའི་རྡུལ་དང་
མཉམ་པ་དང་། ངན་འགྲོ་ནས་བདེ་འགྲོར་སྐྱེ་བ་དང༌། བདེ་འགྲོ་ནས་
བདེ་འགྲོར་སྐྱེ་བ་ནི་དེ་བཞིན་གཤེགས་པའི་ཕྱག་སེན་གྱི་རྩེ་མོས་
གཞལ་བའི་རྡུལ་དང་མཚུངས་པར་གསུངས་པའི་ཕྱིར། ཉོན་མོངས་

ཡོད་དེ། བཞི་བརྒྱ་པའི་འགྲེལ་པ་དང་། སློབ་དཔོན་ཙནྡྲ་གོ་མིའི་
གཞུང་ནས་འབྱུང་( ༡༣བ)བ་ལྟར་གྱི་སེམས་ཅན་རྣམས་མ་ལ་
སོགས་པའི་གཉེན་དུ་གྲུབ་པའི་རིགས་པའི་ཡ་མཐའ་ཐུག་མེད་དུ་
བསྒྲུབས་པའི་རིགས་པ་ལ་བརྟེན་ནས་སྦྱོང་བའི་ཚུལ་དང་། བསླབ་
སྤྱོད་གཉིས་ནས་བཤད་པ་ལྟར་གྱི་བདག་གཞན་བརྗེ་བའི་སྒོ་ནས་
ང་གཉིས་ཡོད་པའི་ཕྱིར། དམིགས་མེད་ཀྱི་སྙིང་རྗེ་ཆེན་པོ་
སྦྱོར་ཚུལ་དང་གཉིས་ཡོད་པའི་ཕྱིར། དེ་ཁོ་ན་ཉིད་རྟོགས་པའི་
ལ་སོགས་པ་གསུམ་པོ་དེ་དམིགས་པའི་སྒོ་ནས་འཇོག་པ་ཡིན་
ཚུལ་མི་འདྲ་བའི་ཁྱད་པར་མེད་པའི་ཕྱིར། དེ་ཁོ་ན་ཉིད་རྟོགས་པའི་
ཤེས་རབ་དང་མི་རྟག་ལ་སོགས་རྟོགས་པའི་ཤེས་རབ་ཀྱིས་ཟིན་བྱེད་
ཀྱི་སྒོ་ནས་འཇོག་པ་ཡིན་ཏེ། སྙིང་རྗེ་གསུམ་པོ་དེའི་ངོ་བོ་སྔར་བཤད་
པའི་ཐབས་དེ་ལ་བརྟེན་ནས་སྦྱོང་དགོས་པར་མཚུངས་པའི་ཕྱིར།
གཉིས་པ། སྦྱངས་པ་ལ་བརྟེན་ནས་སྐྱེས་པའི་སྙིང་རྗེ་ཆེན་པོའི་ངོ་
བོ་བཤད་པ་ལ། མཚན་ཉིད། དབྱེ་བ། སོ་སོའི་དོན་བཤད་པ། དང་པོ་
ལ༑ སྡུག་བསྔལ་ཅན་གྱི་སེམས་ཅན་གང་ལ་དམིགས་ཀྱང་མ་བུ་གཅིག་
པ་ལ་བརྩེ་བས་ཚོད་ཙམ་དུ་སྡུག་བསྔལ་དང་བྲལ་བར་འདོད་པའི་བློ་
བཅོས་མ་མིན་པ་རང་གི་ངང་གིས་སྐྱེ་བའི་བློ། སྙིང་རྗེ་ཆེན་པོའི་
མཚན་ཉིད་ཡིན་ཏེ། སྒོམ་རིམ་ལས། གང་གི་ཚེ་ཡིད་དུ་འོང་བའི་བུ་མི་
བདེ་བ་བཞིན་དུ་སེམས་ཅན་ཐམས་ཅད་ལ་སྡུག་བསྔལ་གཏན་ནས་
སྦྱང་བར་འདོད་པའི་རྣམ་པའི་སྙིང་རྗེ་བཅོས་མ་མིན་པ་རང་གི་ངང་
གིས་འཇུག་པ་བདག་ཉིད་ཐམས་ཅད་ཀྱི་མཚུངས་པར་འཇུག་པ་དེའི་
ཚེ་དེ་རྫོགས་པ་ཡིན་པས་སྙིང་རྗེ་ཆེན་པོ་ཞེས་བྱ་བའི་གྲངས་སུ་

འགྲོའོ༑ །ཞེས་གསུངས་པའི་ཕྱིར། དེ་ལ་དབྱེ་ན། སེམས་ཅན་སྡུག་
བསྔལ་དང་བྲལ་འདོད་ཀྱི་སྙིང་རྗེ་ཆེན་པོ་དང༌། དེ་ལས་སྐྱོབ་འདོད་
ཀྱི་སྙིང་རྗེ་ཆེན་པོ་གཉིས། ཕྱི་མ་དང་ལྷག་བསམ་རྣམ་དག་གཉིས་དོན་
གཅིག །དང་པོ་དེ་ཉན་རང་དང་ཐུན་མོང་བའི་སྙིང་རྗེ་ཆེན་པོ་ཡིན་
ཏེ༑ རྒྱུད་བླ་དར་ཊཱིཀ་ལས། སེམས་ཅན་སྡུག་བསྔལ་དང་བྲལ་བར་
འདོད་པའི་སྙིང་རྗེ་ཆེན་པོ་ནི་ཐེག་དམན་པ་རྣམས་ལ་ཡང་ནས་ཡང་
དུ་འབྱུང་མོད་ཀྱི་སེམས་ཅན་ཐམས་ཅད་སྡུག་བསྔལ་དང་བྲལ་བ་
བདག་གིས་བྱའོ་སྙམ་པའི་ཁུར་དུ་ལེན་པའི་ལྷག་བསམ་མེད་པས་
ཐེག་ཆེན་ལས་དམན་པའོ། །ཞེས་གསུངས་པའི་ཕྱིར། རྣམ་བཤད་
དགོངས་པ་རབ་གསལ་ལས་ཀྱང་། འདིའི་སྙིང་རྗེ་ནི་དམིགས་པ་
གསུམ་པོ་གང་ལ་དམིགས་ཀྱང་། སེམས་ཅན་ཐམས་ཅད་སྡུག་བསྔལ་
མཐའ་དག་ལས་སྐྱོབ་པར་འདོད་པའི་རྣམ་པ་ཅན་ཡིན་པས་ཉན་
རང་གི་སྙིང་རྗེ་དང་ཁྱད་པར་ཤིན་ཏུ་ཆེའོ། །ཞེས་གསུངས་པའི་ཕྱིར།
དེ་ལ་དམིགས་པའི་སྒོ་ནས་དབྱེ་ན།  ཿ ཆོས་ལ་དམིགས་པའི་སྙིང་རྗེ་
དང་༑ དམིགས་( ༡༤ན)མེད་ལ་དམིགས་པའི་སྙིང་རྗེ་དང༌། སེམས་
ཅན་ཙམ་ལ་དམིགས་པའི་སྙིང་རྗེ་དང་གསུམ། དེ་གསུམ་པོ་དམིགས་
པའི་སྒོ་ནས་འཇོག་པ་ཡིན་ཏེ། རྣམ་པ་མི་འདྲ་བའི་འཛིན་སྟངས་ཀྱི
སྒོ་ནས་འཇོག་པ་མ་ཡིན་པའི་ཕྱིར། དེ་གསུམ་ག་དམིགས་པ་སེམས་
ཅན་ལ་དམིགས་ནས། རྣམ་པ་སྡུག་བསྔལ་དང་བྲལ་འདོད་ཀྱི་རྣམ་པ་
ཅན་དུ་མཚུངས་པའི་ཕྱིར། དམིགས་པའི་སྒོ་ནས་འཇོག་པ་ཡིན་ཏེ།
རང་འགྲེལ་ལས། ཆོས་ལ་དམིགས་པ་དང་། དམིགས་པ་མེད་པ་ལ་

སྙིང་རྗེ་གསུམ་པོ་དེ་དམིགས་པའི་སྒོ་ནས་འཇོག་ཚུལ་ཡོད་དེ།
ཆོས་ལ་དམིགས་པའི་སྙིང་རྗེ་དེས་སྔར་སེམས་ཅན་མི་རྟག་པ་དང་
རང་རྐྱ་ཐུབ་པའི་རྫས་ཡོད་ཀྱིས་སྟོང་པ་རྟོགས་པ་སོགས་ལ་བརྟེན་
ནས༑ མི་རྟག་པ་དང་རང་རྐྱ་ཐུབ་པའི་རྫས་ཡོད་ཀྱིས་སྟོང་པ་སོགས་
ཀྱི་རྣམ་པ་ཤར་བའི་སྒོ་ནས་འཇོག་པ་དང་། ( ༡༤བ)དམིགས་མེད་
ཀྱི་སྙིང་རྗེ་དེས་སྔར་སེམས་ཅན་རང་བཞིན་མེད་པར་རྟོགས་པ་ལ་
བརྟེན་ནས། རང་བཞིན་མེད་པའི་རྣམ་པ་ཤར་བའི་སྒོ་ནས་བཞག་པ་
དང་༑ ·སེམས་ཅན་ཙམ་ལ་དམིགས་པའི་སྙིང་རྗེས། དེ་ལྟ་བུའི་ཆོས་
ཅན་གང་གི་ཡང་རྣམ་པ་མ་ཤར་བར་སེམས་ཅན་ལ་དམིགས་པའི་སྒོ་
ནས་བཞག་པའི་ཕྱིར། ཆོས་ལ་དམིགས་པའི་སྙིང་རྗེ་དེ་ལ་མི་རྟག་པ་
དང་། རང་རྐྱ་ཐུབ་པའི་རྫས་ཡོད་ཀྱིས་སྟོང་པའི་རྣམ་པ་ཤར་བར་
གསུངས་པ་དེ་ཡང་མཚོན་པ་ཙམ་ཡིན་གྱི་དེར་ངེས་པ་མ་ཡིན་ཏེ།
རྟག་གཅིག་རང་དབང་ཅན་གྱིས་སྟོང་པའི་རྣམ་པ་ཤར་བའི་ཆོས་ལ་
དམིགས་པའི་སྙིང་རྗེ་ཡང་ཡོད་པའི་ཕྱིར། སྙིང་རྗེ་དང་པོ་ལ་ཆོས་ལ་
དམིགས་པའི་སྙིང་རྗེ་ཞེས་འཆད་པའི་རྒྱུ་མཚན་ཡོད་དེ། དེ་རྒྱུད་ལ་
ལྡན་པའི་གང་ཟག་དེས་སྔར་སེམས་ཅན་སྐད་ཅིག་གིས་སྐྱེ་འཇིག་
བྱེད་པར་རྟོགས། ་དེ་ལ་བརྟེན་ནས་སེམས་ཅན་རྟག་གཅིག་རང་
དབང་ཅན་ཡིན་པར་བློ་ངོར་ཁེགས། དེ་ལ་བརྟེན་ནས་སེམས་ཅན་
རང་གི་ཕུང་པོ་ལས་དོན་གཞན་པ་དེ་ཁེགས་ནུས། དེ་ལ་བརྟེན་ནས་
སེམས་ཅན་དེ་ཕུང་པོའི་ཆོས་ཙམ་ལ་བརྟེན་ནས་བཏགས་པ་ཡིན་
པར་ངེས་ནུས་པས། ཕུང་པོའི་ཆོས་ཙམ་ལ་བརྟེན་ནས་བཏགས་པའི་

སེམས་ཅན་ཐམས་ཅད་ལ་དམིགས་པའི་རྒྱུ་མཚན་གྱིས་ཐ་སྙད་བདེ་
བའི་ཕྱིར་དུ་ཉེ་བསྡུའི་ཚིག་གིས་བསྟན་པའི་ཕྱིར། 
སྙིང་རྗེ་གཉིས་པ་ལ། དམིགས་མེད་ཀྱི་སྙིང་རྗེ་ཞེས་འཆད་པའི་རྒྱུ་
མཚན་ཡོད་དེ། རང་གི་དམིགས་ཡུལ་དུ་གྱུར་པའི་སེམས་ཅན་བདེན་
པར་འཛིན་པའི་བདེན་འཛིན་དེས་ཇི་ལྟར་བཟུང་བ་ལྟར་དུ་མེད་
པའི་ཁྱད་པར་དུ་བྱསནས་སེམས་ཅན་ལ་དམིགས་པའི་རྒྱུ་མཚན་
གྱིས་ཐ་སྙད་བདེ་བའི་ཕྱིར་དུ་ཉེ་བསྡུའི་ཚིག་གིས་བསྟན་པའི་ཕྱིར།
སྙིང་རྗེ་གསུམ་པ་ལ། སེམས་ཅན་ཙམ་ལ་དམིགས་པའི་སྙིང་རྗེ་
ཞེས་འཆད་པའི་རྒྱུ་མཚན་ཡོད་དེ། མི་རྟག་སོགས་གང་གིས་ཀྱང་ཁྱད་
པར་དུ་མ་བྱས་པར་སེམས་ཅན་ལ་དམིགས་པའི་རྒྱུ་མཚན་གྱིས་དེ་
ལྟར་བཤད་པའི་ཕྱིར། ཁ་ཅིག །དམིགས་མེད་ཀྱི་སྙིང་རྗེ་དེས་རང་གི་
དམིགས་ཡུལ་དུ་གྱུར་པའི་སེམས་ཅན་རང་བཞིན་གྱིས་མེད་པར་
རྟོགས་པ་ཡིན་ཟེར་ན། དེ་ལ་འཛིན་སྟངས་མི་འདྲ་བ་གཉིས་ཡོད་པར་
ཐལ༑ དེས་རང་གི་དམིགས་ཡུལ་དུ་གྱུར་པའི་སེམས་ཅན་རང་བཞིན་
མེད་པར་རྟོགས་པ་གང་ཞིག །རང་གི་དམིགས་ཡུལ་དུ་གྱུར་པའི་
སེམས་ཅན་སྡུག་བསྔལ་དང་བྲལ་འདོད་ཀྱི་རྣམ་པ་ཅན་གྱི་བློ་ཡིན་
པའི་ཕྱིར། འདོད་ན་མི་འཐད་དེ། བློ་མུ་གཅིག་པ་ཡིན་པའི་ཕྱིར།
དམིགས་མེད་ཀྱི་སྙིང་རྗེ་དང་ཆོས་ལ་དམིགས་པའི་སྙིང་རྗེ་གཉིས་པོ་
དེས་(༡༥ན)རང་གི་དམིགས་ཡུལ་དུ་གྱུར་བའི་སེམས་ཅན་རང་
བཞིན་མེད་པ་དང་། མི་རྟག་པ་སོགས་སུ་མ་རྟོགས་ཀྱང་། དེ་གཉིས་ཀྱི་
རྣམ་པ་ཤར་བ་ཞིག་དགོས་ཏེ། རྣམ་བཤད་དགོངས་པ་རབ་གསལ་

ལས༑ དེས་ན་ཁྱད་པར་གཉིས་ཀྱིས་ཁྱད་པར་དུ་བྱས་པའི་སེམས་ཅན་
སྙིང་རྗེའི་དམིགས་པར་འཇོག་པ་ན། སྙིང་རྗེ་གཉིས་རྒྱུད་ལྡན་གྱི་གང་
ཟག་གིས་སེམས་ཅན་སྐད་ཅིག་མ་དང་། རང་བཞིན་མེད་པ་སྔོན་དུ་
ངེས་ཟིན་པ་ལ་བརྟེན་ནས་ཁྱད་ཆོས་གཉིས་ཀྱི་རྣམ་པ་ཤར་བ་ཞིག་
དགོས་ཀྱི། སྙིང་རྗེ་དེ་གཉིས་སུ་དམིགས་པ་མི་དགོས་སོ། །ཞེས་
གསུངས་པའི་ཕྱིར། བྱང་སེམས་མཐོང་ལམ་པའི་རྒྱུད་ཀྱི་དམིགས་མེད་
ཀྱི་སྙིང་རྗེ་དེ་ལ། རང་གི་དམིགས་ཡུལ་དུ་གྱུར་པའི་སེམས་ཅན་བདེན་
མེད་དུ་ཡང་སྣང་། བདེན་གྲུབ་ཏུ་ཡང་སྣང་བ་ཡིན་ཏེ། བདེན་མེད་དུ་
སྣང་བ་རྣམ་བཤད་ཀྱི་ལུང་གིས་འགྲུབ་པའི་ཕྱིར། བདེན་གྲུབ་ཏུ་སྣང་
བ་ཡིན་ཏེ། དེ་བདེན་སྣང་ཅན་གྱི་ཤེས་པ་ཡིན་པའི་ཕྱིར། དེར་ཐལ།
སློབ་པའི་རྒྱུད་ཀྱི་གཉིས་སྣང་ཅན་གྱི་ཤེས་པ་ཡིན་པའི་ཕྱིར། དེར་ཐལ།
སློབ་པའི་རྒྱུད་ཀྱི་སྙིང་རྗེ་ཡིན་པའི་ཕྱིར། ཁ་ཅིག་ན་རེ། དེས་ན་ཁྱད་
པར་གཉིས་ཀྱི་ཞེས་སོགས་ཀྱི་ལུང་དེས། དམིགས་མེད་དང་ཆོས་ལ་
དམིགས་པའི་སྙིང་རྗེ་གཉིས་ལ། རང་གི་དམིགས་ཡུལ་དུ་གྱུར་པའི་
སེམས་ཅན་མི་རྟག་པ་དང་རང་བཞིན་མེད་པའི་རྣམ་པ་ཤར་བ་
དགོས་པའི་དོན་མ་ཡིན་གྱི། དེ་གཉིས་རྒྱུད་ལ་ལྡན་པའི་གང་ཟག་ལ་
སེམས་ཅན་མི་རྟག་པ་དང་རང་བཞིན་མེད་པའི་རྣམ་པ་ཤར་བ་
དགོས་པའི་དོན་ཡིན་ཟེར་བ་དང་། བྱང་སེམས་འཕགས་པ་ལ་སྟོང་
ཉིད་མངོན་སུམ་དུ་རྟོགས་པས་ཁྱབ་པ་དང་། དེའི་རྒྱུད་ལ་སྙིང་རྗེ་
གསུམ་ག་ཡོད་པར་འདོད་པ་དང་། དེའི་རྒྱུད་ཀྱི་སྙིང་རྗེ་ཕྱི་མ་གཉིས་
འགལ་བར་འདོད་པ་ནི། ཐམས་ཅད་འགལ་བ་ཡིན་ཏེ། དེ་ལྟར་ན་

བྱང་སེམས་འཕགས་པའི་རྒྱུད་ཀྱི་སྙིང་རྗེ་ཡིན་ན། དམིགས་མེད་ཀྱི་
སྙིང་རྗེ་ཆེན་པོ་ཡིན་དགོས་པའི་ཕྱིར། དེར་ཐལ། དེ་ཡིན་ན། རང་རྒྱུད་
ལ་ལྡན་པའི་བྱང་སེམས་ལ་རང་གི་དམིགས་ཡུལ་དུ་གྱུར་པའི་སེམས་
ཅན་རང་བཞིན་མེད་པའི་རྣམ་པ་ཤར་བའི་སྙིང་རྗེ་ཆེན་པོ་ཡིན་
དགོས་པའི་ཕྱིར། རྟགས་གྲུབ་སྟེ། སངས་རྒྱས་འཕགས་པའི་ཐུགས་
རྒྱུད་ལ་སེམས་ཅན་ལ་དམིགས་པའི་སྙིང་རྗེ་ཡོད་ཀྱང་། སེམས་ཅན་
ཙམ་ལ་དམིགས་པའི་སྙིང་རྗེ་མེད་ཅིང་། དེའི་རྒྱུད་ཀྱི་ཆོས་དང་
དམིགས་མེད་ཀྱི་སྙིང་རྗེ་གཉིས་( ༡༥བ)མི་འགལ་བར་མ་ཟད། བྱང་
སེམས་ཀྱི་རྒྱུད་ཀྱི་དེ་གཉིས་ཀྱང་མི་འགལ་ཏེ། དག་ས་ལ་གནས་པའི་
བྱང་སེམས་ཀྱི་རྒྱུད་ཀྱི་སྙིང་རྗེ་ཡིན་ན། དམིགས་མེད་ཀྱི་སྙིང་རྗེ་ཆེན་
པོ་ཡིན་དགོས་པའི་ཕྱིར། དེར་ཐལ། དེ་ཡིན་ན། རང་གི་དམིགས་ཡུལ་
དུ་གྱུར་པའི་སེམས་ཅན་བདེན་མེད་ཀྱི་རྣམ་པ་ཤར་བའི་སྙིང་རྗེ་ཡིན་
དགོས་པའི་ཕྱིར་ཏེ། དེ་ཡིན་ན། རང་གི་དམིགས་ཡུལ་དུ་གྱུར་པའི་
སེམས་ཅན་བདེན་པར་སྣང་ཡང་བདེན་པར་མ་གྲུབ་པ་སྒྱུ་མ་ལྟ་བུར་
སྣང་བས་ཁྱབ་པའི་ཕྱིར། ཁ་ཅིག །སེམས་ཅན་ཙམ་ལ་དམིགས་པའི་
སྙིང་རྗེ་དེས། > རང་གི་དམིགས་ཡུལ་དུ་གྱུར་པའི་སེམས་ཅན་རྟག་
གཅིག་རང་དབང་ཅན་དུ་དམིགས་པ་ཡིན་ནོ། །ཟེར་ན། དེ་མི་འཐད་
པར་ཐལ། མི་རྟག་སོགས་དང་བདག་མེད་པའི་དོན་གང་ལ་ཡང་བློ་ཁ་
མ་ཕྱོགས་པའི་གང་ཟག་གི་རྒྱུད་ལ་ཡང་སེམས་ཅན་ཙམ་ལ་དམིགས་
པའི་སྙིང་རྗེ་ཆེན་པོ་སྐྱེ་བ་ཡོད་པའི་ཕྱིར་དང་། བདག་མེད་ཐུན་མོང་
བ་དང་དེ་ཁོ་ན་ཉིད་རྟོགས་མྱོང་བའི་གང་ཟག་གི་རྒྱུད་ལ་ཡང་སེམས་

ཅན་ཙམ་ལ་དམིགས་པའི་སྙིང་རྗེ་ཆེན་པོ་སྐྱེ་བ་ཡོད་པའི་ཕྱིར། དེར་
ཐལ༑ དཔེར་ན། བུམ་པ་རྟག་པར་འཛིན་པའི་རྟག་འཛིན་གྱི་ཞེན་ཡུལ་
སུན་མ་ཕྱུང་བའི་གང་ཟག་གིས། བུམ་པ་དམིགས་པར་འཇོག་རེས་ཀྱི་
རྟག་པས་ཁྱད་པར་དུ་བྱས་ནས་འཇོག་པས་ཀྱང་མ་ཁྱབ། བུམ་པ་མི་
རྟག་པར་རྟོགས་མྱོང་བའི་གང་ཟག་གིས།  ༷་བུམ་པ་དམིགས་པར་
འཇོག་རེས་ཀྱི་མི་རྟག་པས་ཁྱད་པར་དུ་བྱས་ནས་འཇོག་པས་ཀྱང་མ་
ཁྱབ་པ་ལྟ་བུ་ཡིན་པའི་ཕྱིར། ཁ་ཅིག །རང་གི་དམིགས་ཡུལ་དུ་གྱུར་
པའི་རང་བཞིན་མེད་པས་ཁྱད་པར་དུ་བྱས་པའི་སེམས་ཅན་ལ་
དམིགས་པའི་སྙིང་རྗེ་ཡིན་ན། དམིགས་མེད་ཀྱི་སྙིང་རྗེ་ཡིན་པས་ཁྱབ་
པ་དང་། རང་གི་དམིགས་ཡུལ་དུ་གྱུར་པའི་མི་རྟག་པ་སོགས་ཀྱིས་
ཁྱད་པར་དུ་བྱས་པའི་སེམས་ཅན་ལ་དམིགས་པའི་སྙིང་རྗེ་ཡིན་ན།
ཆོས་ལ་དམིགས་པའི་སྙིང་རྗེ་ཡིན་པས་ཁྱབ་ཟེར་ན། དེ་མི་འཐད་པར་
ཐལ༑ སྙིང་རྗེ་ཆེན་པོ་ཡིན་ན། རང་བཞིན་མེད་པ་དང་མི་རྟག་པ་
སོགས་ཀྱིས་ཁྱད་པར་དུ་བྱས་པའི་རང་གི་དམིགས་ཡུལ་དུ་གྱུར་པའི་
སེམས་ཅན་ལ་དམིགས་པའི་སྙིང་རྗེ་ཆེན་པོ་ཡིན་དགོས་པའི་ཕྱིར།
དེར་ཐལ།  ཿ སྙིང་རྗེ་ཆེན་པོའི་དམིགས་ཡུལ་དུ་གྱུར་པའི་སེམས་ཅན་
ཡིན་ན། མི་རྟག་པ་དང་རང་བཞིན་མེད་པས་ཁྱད་པར་དུ་བྱས་པའི་
སེམས་ཅན་ཡིན་དགོས་པའི་ཕྱིར། སྙིང་རྗེ་གསུམ་པོ་དེ་དམིགས་པའི་
སྒོ་ནས་འཇོག་པའི་དོན་ཡང་ཡོད་དེ། དམིགས་པར་འཇོག་ཚུལ་གྱི་
( ༡༦ན)སྒོ་ནས་འཇོག་པའི་ཕྱིར། དེ་དམིགས་པར་འཇོག་ཚུལ་གྱི་སྒོ་
ནས་འཇོག་པའི་ཚུལ་ཡང་ཡོད་དེ། རང་གི་དམིགས་ཡུལ་དུ་གྱུར་པའི་

སེམས་ཅན་མི་རྟག་པ་སོགས་ཀྱི་རྣམ་པར་ཤར་ནས་རང་གི་དམིགས་
ཡུལ་དུ་གྱུར་པའི་སེམས་ཅན་སྡུག་བསྔལ་དང་བྲལ་འདོད་སོགས་ཀྱི་
སྒོ་ནས་འཇོག་པའི་ཕྱིར། དམིགས་མེད་ཀྱི་སྙིང་རྗེ་དང་ཆོས་ལ་
དམིགས་པའི་སྙིང་རྗེ་གཉིས་ཀྱིས། རང་བཞིན་མེད་པ་དང་། མི་རྟག་
པ་སོགས་ཀྱིས་ཁྱད་པར་དུ་བྱས་ནས་སེམས་ཅན་ལ་དམིགས་པའི་
ཚུལ་ཡོད་དེ། དཔེར་ན། · ཆུ་དྭངས་ཤིང་དྲི་མ་མེད་པའི་ནང་དུ་ཟླ་བའི་
གཟུགས་བརྙན་ཤར་བ། རླུང་གིས་རླབས་པ་ན། རྟེན་ཆུ་དང་བརྟེན་པ་
ཟླ་བའི་གཟུགས་བརྙན་གཉིས་སྐད་ཅིག་གིས་འཇིག་པར་མཐོང་བ་དེ་
བཞིན་དུ། མི་རྟག་པའི་སེམས་ཅན་འདི་སྡུག་བསྔལ་དང་བྲལ་ན་སྙམ་
པ་དང་། རང་བཞིན་གྱིས་གྲུབ་པར་སྣང་ཡང་། རང་བཞིན་གྱིས་མ་
གྲུབ་པའི་སེམས་ཅན་འདི་སྡུག་བསྔལ་དང་བྲལ་ན་སྙམ་དུ་དམིགས་
པའི་ཕྱིར། མཆོད་བརྗོད་ཀྱི་ཡུལ་དུ་གྱུར་པའི་སྙིང་རྗེ་གསུམ་ག་ཡོད་པ་
དང་༑  ོ ཐེག་ཆེན་གྱི་རིགས་ཅན་རྣམས་ཀྱིས་དང་པོར་བྱང་ཆུབ་ཏུ་
སེམས་བསྐྱེད་དེ་རྗེས་སྟོང་ཉིད་རྟོགས་པའི་ལྟ་བ་འཚོལ་བར་བྱེད་པ་
དང༌།༑ སྙིང་རྗེ་ཆེན་པོ་དེ་རྒྱུ་གཞན་གཉིས་ཀྱི་རྩ་བར་བསྟན་པ་མི་
འགལ་ཏེ། དང་པོ་དེ་ཐེག་ཆེན་གྱི་རིགས་ཅན་དབང་རྟུལ་གྱི་དབང་དུ་
བྱས༑ ཐེག་ཆེན་གྱི་རིགས་ཅན་དབང་རྣོན་རྣམས་ཀྱིས། ཐར་པ་དོན་
གཉེར་གྱི་བློ་ལ་བཅོས་མིན་གྱི་མྱོང་བ་ཐོན་པ་ལ་ཐར་པ་ཚད་མས་
ངེས་དགོས་ཏེ། སྙིང་རྗེ་ཆེན་པོས་ཀུན་ནས་བསླངས་ཏེ་བྱང་ཆུབ་ཏུ་
སེམས་བསྐྱེད་པ་ན། · སེམས་ཅན་སྡུག་བསྔལ་ལས་སྐྱོབ་དགོས་པ་དང་
ནུས་པ་ལ་ངེས་ཤེས་འདྲེན་པར་བྱེད། དེ་ལ་སེམས་ཅན་གྱི་རྒྱུད་ཀྱི་

འཁོར་བའི་རྩ་བར་གྱུར་པའི་བདག་འཛིན་སྤོང་ནུས་པ་ལ་ངེས
འདྲེན་པར་བྱེད། དེ་ལ་ཡང་། བདག་འཛིན་གྱི་ཞེན་ཡུལ་མེད་པར་
ཚད་མས་རྟོགས་དགོས་པས་དེ་ལ་བརྟེན་ནས་བྱང་ཆུབ་ཀྱི་སེམས་
བསྐྱེད་པའི་དབང་དུ་བྱས་པའི་ཕྱིར། ཐེག་ཆེན་གྱི་རིགས་ཅན་དབང་
རྣོན་རྣམས་ཀྱིས་ཐར་པ་དོན་གཉེར་གྱི་བློ་ལ་བཅོས་མིན་གྱི་མྱོང་བ་
ཐོན་པ་ལ་ཐར་པ་ཚད་མས་ངེས་དགོས་པ་ཡིན་ཏེ། དེས་ཐར་པ་ཚད་
མས་མ་ངེས་པར་ཐར་པ་ལ་དོན་གཉེར་གྱི་བསམ་པ་དམ་བཅའ་མི་
འཇོག་པའི་ཕྱིར།རྒྱུད་བླ་དར་ཊཱིཀ་ལས་ཀྱང་། གདུལ་བྱ་གཉིས་ཀྱི་
དབང་པོ་རྣོན་པོས་ནི་ཐར་པ་དོན་གཉེར་གྱི་( ༡༦བ)བློ་སྐྱེ་བ་ཙམ་
ལ་སྟོང་ཉིད་ཕྲ་མོ་རྟོགས་པ་སྔོན་དུ་སོང་བར་ཤེས་པར་བྱའོ། །ཞེས་
གསུངས་པའི་ཕྱིར། ཐར་པ་དོན་གཉེར་གྱི་བློ་ལ་བཅོས་མིན་གྱི་མྱོང་བ་
ཐོན་པའི་བློ་ཡིན་ན། རང་རྒྱུད་ལྡན་གྱི་གང་ཟག་དེས་ཐར་པ་ཚད་
མས་ངེས་པས་མ་ཁྱབ་སྟེ། རྫོགས་བྱང་དོན་གཉེར་གྱི་བློ་ལ་བཅོས་མིན་
གྱི་མྱོང་བ་ཐོན་པའི་བློ་ཡིན་ན། རང་རྒྱུད་ལྡན་གྱི་གང་ཟག་དེས་
རྫོགས་བྱང་ཚད་མས་ངེས་པས་མ་ཁྱབ་པའི་ཕྱིར། 》
 ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། ཞེས་སོགས་
ཀྱི་གཞུང་འདིས་གཙོ་བོར་བྱང་སེམས་ལས་དང་པོ་བའི་རྒྱུའི་གཙོ་བོ།
སེམས་ཅན་སྡུག་བསྔལ་ལས་སྐྱོབ་པར་འདོད་པའི་སྙིང་རྗེ་ལ་བསྟོད་
པ་ཡིན་ཀྱང་། བྱང་ཆུབ་སེམས་དཔའི་རྒྱུད་ཀྱི་སྙིང་རྗེ་ལ་ཡང་བསྟོད་
པ་ཡིན་ཏེ། ་འགྲེལ་པར་སྙིང་རྗེ་རྒྱུད་ལ་ལྡན་པའི་གང་ཟག་དེ་བྱང་
སེམས་སུ་གསུངས་པའི་ཕྱིར། བསྟན་བཅོས་འཇུག་པ་རྩོམ་པའི་ཐོག་

མར༑ མཆོད་བརྗོད་དངོས་སུ་མཛད་ནས། རྩོམ་པར་དམ་བཅའ་
དངོས་སུ་མ་མཛད་ཀྱང་། སྐྱོན་མེད་དེ་རྩ་བ་ཤེས་རབ་དང་། རིགས་པ་
དྲུག་ཅུ་པ་གཉིས་ལས་མཆོད་བརྗོད་དངོས་སུ་མཛད་ནས་རྩོམ་པར་
དམ་བཅའ་དངོས་སུ་མ་མཛད་པ་ལྟ་བུ་ཡིན་པའི་ཕྱིར། རྩོམ་པར་དམ་
བཅའ་དངོས་སུ་མཛད་ནས་མཆོད་བརྗོད་དངོས་སུ་མ་མཛད་པ་ཡང
ཡོད་དེ། དབུ་མ་བཤེས་པའི་སྤྲིང་ཡིག་ལྟ་བུ་ཡིན་པའི་ཕྱིར། བསྟན་
བཅོས་འཇུག་པ་རྩོམ་པའི་དམ་བཅའ་དངོས་སུ་མ་མཛད་ཀྱང་། རྩོམ་
པའི་དམ་བཅའ་མཛད་པ་ཡིན་ཏེ། བསྟན་བཅོས་འདི་རྩོམ་པའི་ཕྱིར་
དུ་སྙིང་རྗེ་ཆེན་པོ་ལ་བསྟོད་ཕྱག་མཛད་པའི་ཕྱིར། དབུ་མ་འཇུག་པའི་
དགོས་སོགས་ཆོས་བཞིའི་ཁྱད་པར་ཡོད་དེ། ཀླུ་སྒྲུབ་ལུགས་ཀྱི་ཟབ་པ་
དང་རྒྱ་ཆེ་བའི་ཕྱོགས་གཉིས་བསྟན་བཅོས་འདིའི་ཐུན་མོང་གི་བརྗོད་
བྱ་དང་། འདིའི་ཆེད་དུ་བྱ་བའི་གདུལ་བྱས་བསྟན་བཅོས་འདི་ལ་
བརྟེན་ནས་དེ་གཉིས་བདེ་བླག་ཏུ་རྟོགས་པ་ཐུན་མོང་གི་དགོས་པ་
དང་༑ གྲུབ་མཐའ་འོག་མ་རྣམས་དང་ཐུན་མོང་མིན་པའི་ཁྱད་ཆོས་
བརྒྱད་དང་། རྩ་ཤེའི་དགོངས་པ་མཐར་ཐུག་སེམས་ཅན་དུ་འགྲེལ་དུ་
མི་རུང་བ་དང་བཅས་པ་ཐུན་མོང་མིན་པའི་བརྗོད་བྱ་དང་། འདིའི་
ཆེད་དུ་བྱ་བའི་གདུལ་བྱས། བསྟན་བཅོས་འདི་ལ་བརྟེན་ནས་དེ་བདེ་
བླག་ཏུ་རྟོགས་པ་ཐུན་མོང་མིན་པའི་དགོས་པ་དང་། དེ་ལྟར་རྟོགས་
པ་ལ་བརྟེན་ནས་འབྲས་བུ་རྣམ་མཁྱེན་ཐོབ་པ་ཉིང་དགོས་དང་། དེ་
འདྲའི་རྣམ་མཁྱེན་དགོས་པར་གྱུར་པའི་འདུས་བྱས་དང་། དགོས་
པར་གྱུར་པའི་འདུས་བྱས་བརྗོད་བྱར་གྱུར་པའི་འདུས་བྱས་དང་། དེ་

( ༡༧ན) བསྟན་བཅོས་འཇུག་པ་ལ་འབྲེལ་བའི་འབྲེལ་བ་དེ་དགོས་
སོགས་ཆོས་བཞིའི་ནང་ཚན་གྱི་འབྲེལ་བ་ཡིན་པའི་ཕྱིར། 
གཉིས་པ་བརྩམས་པའི་བསྟན་བཅོས་ཀྱི་ལུས་དངོས་བཤད་པ་ལ།
རྒྱུའི་ས་བཤད་པ། འབྲས་བུའི་ས་བཤད་པའོ། །དང་པོ་ལ་ལུགས་
འདིའི་ལམ་བགྲོད་ཚུལ་སྤྱིར་བསྟན་པ། བྱེ་བྲག་ཏུ་སོ་སོ་སྐྱེ་བོའི་སར་
ཉམས་སུ་ལེན་ཚུལ་དང་། རྒྱལ་སྲས་འཕགས་པའི་སར་ཉམས་སུ་ལེན་
ཚུལ་དང་གསུམ། དང་པོ་ལ། བསྟན་བཅོས་འཇུག་པ་འདིས། མགོན་
པོ་ཀླུ་སྒྲུབ་ལུགས་ཀྱི་ཟབ་པ་དང་། རྒྱ་ཆེ་བའི་ཕྱོགས་གཏན་ལ་
འབེབས་ན། དེ་སྟོན་པའི་མགོན་པོ་ཀླུ་སྒྲུབ་ཀྱི་གཞུང་དུ་ཞིག་ཡོད་ཅེ་
ན༑ དེའི་ལུགས་ཀྱི་ཟབ་པ་དང་རྒྱ་ཆེ་བ་གཉིས་ཕྱོགས་རེ་ཙམ་སྟོན་
པའི་གཞུང་མང་དུ་ཡོད་ཀྱང་། དེ་གཉིས་གཙོ་བོར་གཏན་ལ་འབེབས་
པའི་གཞུང་གསུམ་ཡོད་དེ། རིན་ཆེན་ཕྲེང་བ། ཆོས་དབྱིངས་བསྟོད་པ།
མདོ་སྡེ་ཀུན་ལས་བཏུས་པ་དང་གསུམ་ཡོད་པའི་ཕྱིར། རིན་ཆེན་ཕྲེང་
བས་ཇི་ལྟར་བསྟན་པའི་ཚུལ་ཡོད་དེ། སྙིང་རྗེ་ཆེན་པོ་སྔོན་དུ་བཏང་
ནས་བྱང་ཆུབ་ཏུ་སེམས་བསྐྱེད་པའི་ཚུལ་དང༌། རྫོགས་པའི་བྱང་ཆུབ་
འཐོབ་པ་ལ་སོ་སོ་སྐྱེ་བོའི་ཆོས་གསུམ་ཉམས་སུ་ལེན་དགོས་པ་དང་།
སྤྱོད་པའི་ངོ་བོ་ཕྱིན་དྲུག་དང༌། དེའི་གྲོགས་སྙིང་རྗེ་ཆེན་པོ་དང་། དེ་
ལ་སློབ་པའི་ཚུལ་དང་། བསླབས་པའི་ཕན་ཡོན་དང་། སྤྱོད་པའི་རྟེན་
སེམས་བསྐྱེད་པ་སྔོན་དུ་བཏང་སྟེ། སྤྱོད་པ་ཕ་རོལ་ཏུ་ཕྱིན་པ་བཅུའི་
སྒོ་ནས། ས་བཅུ་བགྲོད་ཚུལ་རྒྱས་པར་བསྟན་པའི་ཕྱིར། དེ་ཡིན་ཏེ།
རིན་ཆེན་ཕྲེང་བ་ལས། སྙིང་རྗེ་སྔོན་བཏང་སྤྱོད་ཀུན་དང༌། །ཞེས་པ་

དང་།༑ བདག་ཉིད་དང་ནི་འཇིག་རྟེན་འདིས། །བླ་མེད་བྱང་ཆུབ་
འཐོབ་འདོད་ན། །ཞེས་དང༌། དེ་ལ་བྱང་ཆུབ་སེམས་དཔའ་ཡིས། །
ཡོན་ཏན་མདོར་བསྟན་བྱ་བ་ནི། །སྦྱིན་དང་ཚུལ་ཁྲིམས་བཟོད་བརྩོན་
འགྲུས༑ །བསམ་གཏན་ཤེས་རབ་སྙིང་རྗེ་སོགས། །སྦྱིན་པ་རང་དོན་
ཡོངས་བཏང་བ། །ཚུལ་ཁྲིམས་གཞན་ཕན་བྱ་བའོ། །བཟོད་པ་ཁྲོ་བ་
སྤངས་པ་སྟེ། །དཀར་པོའི་ཆོས་སྤེལ་བརྩོན་འགྲུས་སོ། །བསམ་གཏན་
རྩེ་གཅིག་ཉོན་མོངས་མེད། །ཤེས་རབ་བདེན་དོན་གཏན་ལ་འབེབས། །
སྙིང་བརྩེ་སེམས་ཅན་ཐམས་ཅད་ལ། །སྙིང་རྗེ་རོ་གཅིག་བློ་གྲོས་སོ། །
སྦྱིན་པས་ལོངས་སྤྱོད་ཁྲིམས་ཀྱིས་བདེ། །བཟོད་པས་མདངས་ལྡན་
བརྩོན་པས་བརྗིད། །བསམ་( ༡༨བ) གཏན་གྱིས་ཞི་བློ་ཡིས་གྲོལ། །
སྙིང་བརྩེ་བས་ནི་དོན་ཀུན་སྒྲུབ། །བདུན་པོ་འདི་དག་མ་ལུས་པར། །
ཅིག་ཅར་ཕ་རོལ་ཕྱིན་པ་ཡིས། །ཡེ་ཤེས་བསམ་གྱིས་མི་ཁྱབ་ཡུལ། ¯།
འཇིག་རྟེན་མགོན་པོ་ཉིད་འཐོབ་འགྱུར། །ཞེས་གསུངས་པའི་ཕྱིར།
ཆོས་དབྱིངས་བསྟོད་པས་ཇི་ལྟར་བསྟན་པའི་ཚུལ་ཡོད་དེ། སྐྱབས་
འགྲོ་སྔོན་དུ་བཏང་ནས་བྱང་ཆུབ་ཏུ་སེམས་བསྐྱེད་དེ། ཕྱིན་དྲུག་གི་
ཁམས་རྒྱས་པར་བྱས་ནས་ས་བཅུའི་ཉམས་ལེན་རགས་པ་ཞིག་བསྟན་
པའི་ཕྱིར། མདོ་སྡེ་ཀུན་ལས་བཏུས་པ་དང་། ཆོས་དབྱིངས་བསྟོད་པས་
ཟབ་པ་དང་རྒྱ་ཆེ་བའི་ཕྱོགས་མདོར་བསྡུས་ཙམ་ཞིག་བསྟན་པ་དེ་
རྒྱས་པར་བསྟན་པ་ཡིན་ཏེ། དལ་འབྱོར་དང་བསྟན་པ་ལ་དད་པ་རྙེད་
དཀའ་བ་དང་། དེ་དག་ལས་ཀྱང་བྱང་ཆུབ་ཏུ་སེམས་བསྐྱེད་པ་དང་།
སེམས་ཅན་ལ་སྙིང་རྗེ་ཆེ་བ་རྙེད་དཀའ་བ་དང་། དེ་ལས་ཀྱང་བྱང་

སེམས་ལ་རྨ་ཕྱུང་བ་དང་། སྨས་པ་དང་ཆོས་སྤོང་གི་ལས་བདུད་ལས་
སྤོང་བ་རྙེད་དཀའ་བས། རྙེད་དཀའ་བའི་ལམ་གྱི་རིམ་པ་ལ་སློབ་ཚུལ་
གཙོ་བོར་གཏན་ལ་ཕབ་པའི་ཕྱིར།
མགོན་པོ་ཀླུ་སྒྲུབ་ལུགས་ཀྱི་ཟབ་པ་དང་རྒྱ་ཆེ་བའི་ཕྱོགས་གཏན་
ལ་ཕབ་པ་ལ་དགོས་པ་ཡོད་དེ། མགོན་པོ་ཀླུ་སྒྲུབ་འདི། དེ་གཉིས་
གཏན་ལ་འབེབས་པ་ལ་མ་འཁྲུལ་བའི་ཚད་མའི་སྐྱེས་བུ་ཡིན་པས་
རང་གིས་ཡང་དག་པའི་ལམ་ཉམས་སུ་ལེན་ཚུལ་ལ་ངེས་པ་བརྟན་པོ་
རྙེད་ནས། ལམ་གཞན་ལྟར་སྣང་ལ་དཀྲི་མི་ནུས་པའི་དགོས་པ་ཡོད་
པའི་ཕྱིར། མགོན་པོའི་ལུགས་འཛིན་ཆེན་པོ་རྒྱལ་སྲས་ཞི་བ་ལྷས། སྤྱིར་
བསླབ་སྤྱོད་གཉིས་ཀ་ལས་རྒྱས་པར་བསྟན་ཞིང་། ཁྱད་པར་དུ་ཡང་
བསླབ་བཏུས་ལས།  ྂ དལ་འབྱོར་རྙེད་དཀའ་དོན་ཆེ་བསམ་པའི་སྒོ་
ནས༑ ཚེ་འདིར་སྙིང་པོ་ལེན་པའི་ཕན་ཡོན་སེམས་པའི་ཚུལ་དང་།
སྤྱིར་བདེ་ལེགས་ཐམས་ཅད་ཀྱི་རྩ་བ་ཡིད་ཆེས་ཀྱི་དད་པ་དང་། ཁྱད་
པར་དུ་ཡང་ཐེག་ཆེན་ཐུན་མོང་མིན་པའི་ཡིད་ཆེས་ཀྱི་དད་པ་ལ་
བརྟེན་ནས། སྨོན་པ་བྱང་ཆུབ་ཏུ་སེམས་བསྐྱེད། དེ་ནས་འཇུག་སྡོམ་
བླངས༑ འཇུག་པ་བྱང་ཆུབ་མཆོག་ཏུ་སེམས་བསྐྱེད་ནས། ལུས་ལོངས་
སྤྱོད་དགེ་བའི་རྩ་བ་རྣམས་ལ་གཏོང་བསྲུང་དག་སྤེལ་བཞི་བཞི་བྱེད་
ཚུལ་བསྟན་པའི་སྒོ་ནས་རྒྱས་པར་བསྟན་པའི་ཕྱིར། དེ་བཞིན་དུ་བཞི་
བརྒྱ་པ། དབུ་མ་སྙིང་པོ། དབུ་མ་རྒྱན། དབུ་མའི་སྒོམ་རིམ་གསུམ་དང་
བཅས་པ་རྣམས་ཀྱིས་བསྟན་ཞིང་། དེ་ཐམས་ཅད་ལ་ངེས་པ་བདེ་བླག་
ཏུ་སྟེར་བའི་ཐབས་ལས་དང་པོ་བས་འཇུག་པ་བདེ་བ་ནི། ཤིང་རྟ་

ཆེན་པོའི་ལུགས་ལ་མཁས་པའི། ཇོ་བོས་མཛད་པའི་བྱང་
(༡༨ན)ཆུབ་ལམ་གྱི་སྒྲོན་མས་ངེས་པ་བདེ་བླག་ཏུ་སྟེར་བ་ཡིན་ཏེ།
འདིས་རྒྱལ་བའི་གསུང་རབ་ཀྱི་དོན་ཐམས་ཅད། སྐྱེས་བུ་གསུམ་གྱི་
ལམ་གྱི་རིམ་པར་བསྒྲིལ་ནས། གོ་སླ་བའི་ཚུལ་གྱིས་གསལ་བར་བསྟན་
པའི་ཕྱིར། གཉིས་པ། བྱེ་བྲག་ཏུ་སོ་སོ་སྐྱེ་བོའི་སར་ཉམས་སུ་ལེན་ཚུལ་
བཤད་པ་ལ། ཁ་ཅིག །དབུ་མ་འཇུག་པ་འདིར་སོ་སོ་སྐྱེ་བོའི་ཆོས་
གསུམ༑ རྒྱལ་སྲས་འཕགས་པའི་ས་བཅུ་བསྟན་བྱའི་གཙོ་བོར་བྱས་
ནས་སྟོན་ན། མཆོད་བརྗོད་ཀྱི་གཞུང་རྫོགས་པའི་རྗེས་སུ། སོ་སོ་སྐྱེ་
བོའི་ལམ་ཉམས་སུ་ལེན་ཚུལ་དངོས་སུ་བསྟན་པའི་མགོན་པོའི་གཞུང་
གཅིག་འབྱུང་རིགས་པ་ལས་མི་འབྱུང་བས་མི་འཐད་དོ་ཞེ་ན། སྐྱོན་
མེད་དེ། མཆོད་བརྗོད་ཀྱི་སྐབས་སུ་ཆོས་གསུམ་བསྟན་པ་ལ་དགོངས་
ནས། སྐབས་འདིར་དངོས་སུ་མ་བསྟན་པའི་ཕྱིར། མཆོད་བརྗོད་ཀྱི་
སྐབས་སུ་དེ་གསུམ་བསྟན་པས་དེ་འགྲུབ་པ་ཡིན་ཏེ། ཐེག་ཆེན་པར་
བྱེད་པ་ལ་གསུམ་པོ་དེ་ཉམས་སུ་ལེན་དགོས་ཞེས་ཤེས་པར་བྱ་བའི་
ཕྱིར་དུ་བསྟན་པས་ཆོས་པས་ཆོས་གསུམ་པོ་དེ་བྱང་སེམས་ལས་དང་པོ་བར་
འགྱུར་བ་ལ་ཉམས་སུ་ལེན་དགོས་པར་མ་ཟད། སེམས་བསྐྱེད་ནས་
ཀྱང་ཉམས་སུ་ལེན་དགོས་ཏེ། གཉིས་སུ་མེད་པའི་ལྟ་བས་མཚོན་ནས་
རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་སློབ་དགོས་པའི་ཕྱིར། དེར་ཐལ།
མདོ་སྡེ་ཀུན་ལས་བཏུས་པ་ལས། བྱང་ཆུབ་སེམས་དཔའ་ཐབས་ལ་
མཁས་པ་དང་བྲལ་བ་ཆོས་ཉིད་ཟབ་མོ་ལ་སྦྱར་བར་མི་བྱ་སྟེ། འདི་
ལྟར་ཐབས་དང་ཤེས་རབ་ཟུང་དུ་འབྲེལ་བ་ནི། བྱང་ཆུབ་སེམས་

དཔའ་རྣམས་ཀྱི་སྦྱོར་བ་ཡང་དག་པའོ་ཞེས་གསུངས་པའི་ཕྱིར། ཁ་
ཅིག །དེ་ཁོ་ན་ཉིད་ལ་དཔྱོད་པའི་རིགས་པས། དགག་བྱ་གང་བཀག་
མ་ཤེས་པར་ཡོད་པ་ཐམས་ཅད་བཀག་པར་གོ་ནས། རྟོག་པ་གང་ཡིན་
ཐམས་ཅད་བདེན་འཛིན་དང་། ཀུན་རྫོབ་ཐམས་ཅད་སྣང་ངོ་ཙམ་
དང་༑ སངས་རྒྱས་ཀྱི་ས་ན་ཡེ་ཤེས་མེད་ཅིང༌། དེ་བཞིན་ཉིད་འབའ་
ཞིག་ཡོད་པ་དང་གཟུགས་སྐུ་གཉིས་སངས་རྒྱས་ཀྱིས་སས་བསྡུས་པ་
མ་ཡིན་པར་འདོད་པ་མི་རིགས་ཏེ། དེ་ལྟར་འདོད་པ་ནི། ཉན་རང་
ཐུབ་དབང་། ཐུབ་དབང་བྱང་སེམས། བྱང་སེམས་ཆོས་གསུམ་ལས་
འཁྲུངས་པ་དེ། དབུ་མ་འཇུག་པ་རང་གི་བརྗོད་བྱ་དང་། ཆོས་གསུམ་
པོ་དེ་བྱང་སེམས་དབུ་མ་པའི་ཉམས་ལེན་ཡིན་པ་དང་། བདེན་པར་
མེད་པའི་སེམས་ཅན་འཁོར་བར་( ༡༨བ)འཁོར་ཚུལ་ཟོ་ཆུན་གྱི་
རྒྱུད་མོ་དང་མཚུངས་པར་གསུངས་པ་ཐམས་ཅད་དང་འགལ་བའི་
ཕྱིར༑
གསུམ་པ་རྒྱལ་སྲས་འཕགས་པའི་སར་ཉམས་སུ་ལེན་ཚུལ་
བཤད་པ་ལ། ས་བཅུའི་རྣམ་གཞག་སྤྱིར་བསྟན། སོ་སོའི་ངོ་བོ་བཤད་
པ༑ སའི་ཡོན་ཏན་བཤད་པའོ། །དང་པོ་ནི། དབུ་མ་འཇུག་པ་འདིར་
ས་བཅུ་དང་བཅུ་གཅིག་པ་ཀུན་ཏུ་འོད་ཀྱི་རྣམ་གཞག་རྣམས་སྟོན་ན།
མདོ་བསྟན་བཅོས་གང་གི་རྗེས་སུ་འབྲངས་ནས་སྟོན་ཞེ་ན། དེའི་ཚུལ་
ཡོད་དེ། དབུ་མ་རིན་ཆེན་ཕྲེང་བས། ས་བཅུ་དང་བཅུ་གཅིག་པ་ཀུན་
ཏུ་འོད་ཀྱི་སའི་རྣམ་གཞག་རགས་པ་ཞིག་བསྟན། དེ་ཡང་མདོ་སྡེ་ས་
བཅུ་པའི་རྗེས་སུ་འབྲངས་ནས་བསྟན་པ་ཡིན་པས། འདིར་དེ་གཉིས་

དུ༑ ཡུལ་ཡུལ་ཅན་རྒྱངས་ཆད་ཀྱི་གཉིས་སྣང་ནུབ་པའི་སྒོ་ནས་དེ་ཁོ་
ན་ཉིད་མངོན་སུམ་དུ་མ་རྟོགས་པའི་ཕྱིར། ཁ་ཅིག །མ་རིག་པ་དང་
དེའི་བག་ཆགས་གཉིས་རིག་པ་ཡེ་ཤེས་ཀྱི་ཁྱབ་བྱེད་དུ་བྱས་ནས། དེ་
གཉིས་ཟད་པ་ན་རིག་པ་ཡེ་ཤེས་ཟད་པ་དང་སངས་རྒྱས་ཀྱི་ས་ན་
རིག་པ་རྒྱུན་ཆད་པ་དང་། མཉམ་གཞག་ཡེ་ཤེས་ཀྱི་ཚེ་ན་རིག་པ་རྒྱུན་
ཆད་པར་འདོད་པ་མི་རིགས་ཏེ། ཚིག་གསལ་ལས། མ་རིག་པའི་རབ་
རིབ་དང་བྲལ་བ་དག་གི་ཡེ་ཤེས་ཞེས་གསུངས་པའི་ཕྱིར། དེ་ལྟར་
འདོད་པ་ནི་མུ་སྟེགས་བྱེད་ཀྱི་དྲི་མ་སེམས་ཀྱི་རང་བཞིན་དུ་འདོད་པ་
དང་མཚུངས་པའི་ཕྱིར་དང༌། ཡུལ་ཅན་གྱི་བྱེད་པ་ཅི་འདྲ་བ་ཞིག་
གིས་དེ་ཁོ་ན་ཉིད་མངོན་སུམ་དུ་མཐོང་བའི་ཚུལ་དྲིས་པའི་ལན་དུ།
ཐ་སྙད་དུ་སེམས་ཀྱིས་དེ་ཁོ་ན་ཉིད་མངོན་སུམ་དུ་མཐོང་བར
གསུངས་པའི་ཕྱིར། དཔེར་ན། དྲི་( ༡༩བ)མ་ཅན་གྱི་རྡོ་རྒྱུས་ཀྱི་གོས་
མེར་བཅུག་པ་ན། མེས་དྲི་མ་བསྲེགས་ཀྱང་གོས་མི་བསྲེགས་པ་ལྟར།
མཉམ་གཞག་ཡེ་ཤེས་ཀྱི་ཚེ་ན་དྲི་མ་བསྲེགས་ཀྱང་ཡེ་ཤེས་རང་ཉིད་མི་
བསྲེགས་པ་ལྟ་བུ་ཡིན་པའི་ཕྱིར། དེ་ཡིན་ཏེ། རིན་ཆེན་ཕྲེང་བ་ལས།
དེ་ཕྱིར་དེ་ལྟར་མཐོང་བ་གྲོལ། །གང་གིས་མཐོང་བར་འགྱུར་ཞེ་ན། །ཐ་
སྙད་དུ་ནི་སེམས་ལ་བརྗོད། །ཅེས་པ་དང༌། ཆོས་དབྱིངས་བསྟོད་པ་
ལས་ཀྱང་། ཇི་ལྟར་མེ་ཡིས་དག་པའི་གོས། །སྣ་ཚོགས་དྲི་མས་དྲི་མ་
ཅན༑ །ཇི་ལྟར་མེ་ཡི་ནང་བཅུག་ན། །དྲི་མ་འཚིག་འགྱུར་གོས་མིན་
ལྟར༑ །དེ་བཞིན་འོད་གསལ་བ་ཡི་སེམས། །འདོད་ཆགས་ལས་སྐྱེས་དྲི་
མ་ཅན། །ཡེ་ཤེས་མེ་ཡིས་དྲི་མ་སྲེག །དེ་ཉིད་འོད་གསལ་མ་ཡིན་ནོ། །

ཞེས་གསུངས་པའི་ཕྱིར། གནས་ལུགས་མངོན་སུམ་དུ་རྟོགས་པའི་ཐེག་
པ་གསུམ་གྱི་མཉམ་གཞག་ཡེ་ཤེས་གསུམ་པོ་དེ་ཟག་མེད་ཡེ་ཤེས་ཡིན་
པར་མཚུངས་ཀྱང་། དོན་དམ་པའི་སེམས་བསྐྱེད་དུ་འཇོག་མི་འཇོག་
གི་ཁྱད་པར་ཡོད་དེ། སྙིང་རྗེ་ཆེན་པོའི་གཞན་དབང་དུ་གྱུར་མ་གྱུར་
དང་༑ ཡོན་ཏན་བརྒྱ་ཕྲག་ལ་སོགས་པའི་ནུས་པ་ཐོབ་མ་ཐོབ་དང་།
སྟོང་ཉིད་རིགས་པའི་རྣམ་གྲངས་མཐའ་ཡས་པའི་སྒོ་ནས་རྟོགས་མ་
རྟོགས་དང་། ཟབ་དོན་ལ་བློ་རྒྱས་མ་རྒྱས་ལ་སོགས་པའི་ཁྱད་པར་
ཡོད་པའི་ཕྱིར། ས་བཅུའི་མཉམ་གཞག་ཡེ་ཤེས་བཅུ་པོ་དེ་ཟག་མེད་ཡེ་
ཤེས་ཡིན་པར་མཚུངས་ཀྱང་། རབ་དགའ་ལ་སོགས་པའི་ས་བཅུར་
འབྱེད་པའི་རྒྱུ་མཚན་ཡོད་དེ། ཡོན་ཏན་གྱི་གྲངས་དང་། མི་མཐུན་
ཕྱོགས་འཇོམས་པ་ལ་མཐུ་ཕུལ་དུ་བྱུང་བ་ཐོབ་མ་ཐོབ་དང་། སྦྱིན་པ་
ལ་སོགས་པའི་ཕར་ཕྱིན་ལྷག་ཚུལ་དང༌། རྣམ་སྨིན་གྱིས་སྐྱེ་བ་འཛིན་
ཚུལ་ལ་སོགས་པའི་སྒོ་ནས་བཅུར་ཕྱེ་བའི་ཕྱིར། རང་འགྲེལ་ལས། དེ་
ཡང་གོང་ནས་གོང་དུ་ཡོན་ཏན་གྱི་གྲངས་དང་། མཐུ་ཕུལ་དུ་བྱུང་བ་
ཐོབ་པ་དང་། སྦྱིན་པ་ལ་སོགས་པའི་ཕ་རོལ་ཕྱིན་པ་ལྷག་པ་དང་།
རྣམ་པར་སྨིན་པ་འཕེལ་བའི་བྱེ་བྲག་གིས་ས་རབ་ཏུ་དགའ་བ་ལ་
སོགས་པའི་རྣམ་པར་དབྱེ་བས་དབྱེ་བ་རྣམ་པ་བཅུར་བཞག་གི།
འདིར་རང་གི་ངོ་བོའི་ཁྱད་པར་གྱིས་བྱས་པའི་དབྱེ་བ་ནི་ཡོད་པ་མ་
ཡིན་ཏེ། ཞེས་གསུངས་པའི་ཕྱིར། བཅུར་དབྱེ་བའི་རྒྱུ་མཚན་དེ་ལྟར་
ཡིན་གྱི། བཅུ་པོ་དེ་ལ་ངོ་བོ་ལ་རིགས་མི་འདྲ་བའི་ཁྱད་པར་མེད་དེ།
དཔེར་ན། བྱ་ནམ་མཁའ་ལ་བགྲོད་པའི་རྗེས་འཇིག་རྟེན་པའི་བརྡའ་

ཇི་ལྟ་བུ་ཞིག་ཐོབ་པ་ཡིན་ཞེ་ན། སྙིང་རྗེ་ཆེན་པོའི་གཞན་དབང་དུ་
གྱུར་ཅིང་། བཅོམ་ལྡན་འདས་ཀུན་ཏུ་བཟང་པོའི་སྨོན་ལམ་གྱིས་དགེ་
རྩ་རྫོགས་བྱང་དུ་བསྔོས་པས་མཚོན་པའི་ས་དང་པོའི་ཆ་ཤས་སུ་གྱུར་
པའི་དོན་དམ་པའི་སེམས་བསྐྱེད་ཐོབ་པ་ཡིན་ནོ། །ཞེས་ཁྱད་གཞི་སའི་
ངོ་བོ་མདོར་བསྟན་ནས་འཆད་པ་ལ། རྒྱལ་བའི་སྲས་པོ་འདི་ཡིས་
སེམས་གང་འགྲོ་བ་རྣམས། །ཞེས་པ་ནས། རབ་ཏུ་གནས་པ་དེ་ནི་དང་
པོ་ཞེས་བྱའོ། །ཞེས་པའི་བར་གསུངས།
ཁྱད་ཆོས་སའི་ཡོན་ཏན་རྒྱས་པར་བཤད་པ་ལ། རང་རྒྱུད་མཛེས་
པར་བྱེད་པའི་ཡོན་ཏན་བཤད་པ། གཞན་རྒྱུད་ཟིལ་གྱིས་གནོན་པའི་
ཡོན་ཏན་བཤད་པ། ས་འདིར་ལྷག་པའི་ཡོན་ཏན་གཞན་བཤད་པའོ། །
དང་པོ་ལ་དོན་དམ་སེམས་བསྐྱེད་དང་པོར་ཐོབ་པ་ན། དོན་དམ་
པའི་བྱང་སེམས་ཞེས་པའི་དོན་ལྡན་གྱི་མཚན་ཁྱད་པར་ཅན་ཐོབ་པ་
སོགས་ཡོན་ཏན་ལྔ་བཤད་པ། ས་གོང་མ་གནོན་པ་སོགས་ཡོན་ཏན་
(༢༠བ)གསུམ་དང་། མདོར་ན་འཕགས་པ་བརྒྱད་པ་རྒྱུན་ཞུགས་
ཞུགས་པ་དང་སྤངས་རྟོགས་རིགས་མཐུན་པའི་ཡོན་ཏན་ཐོབ་པ་ཡིན་
ནོ༑ །ཞེས་འཆད་པ་ལ། དེ་ནས་བཟུང་སྟེ་དེ་ནི་ཐོབ་པར་གྱུར་པ་ཡི། །
ཞེས་པ་ནས། འདི་ནི་འཕགས་པ་བརྒྱད་པ་ཇི་ལྟ་དེ་ལྟར་ཉེ་བར་
བསྟན།༑ །ཞེས་པའི་བར་གསུངས། གཞན་རྒྱུད་ཟིལ་གྱིས་གནོན་པའི་
ཡོན་ཏན་བཤད་པ་ལ། · རིགས་ཀྱི་སྒོ་ནས་ཟིལ་གྱིས་གནོན་པའི་ཚུལ་
བཤད་པ།   བློའི་སྒོ་ནས་ཟིལ་གྱིས་གནོན་པའི་ཚུལ་བཤད་པ་དང་
གཉིས༑ དང་པོ་འཆད་པ་ལ། རྫོགས་པའི་བྱང་ཆུབ་སེམས་ལྟ་དང་པོ་

ལ་གནས་ཀྱང་། །ཞེས་པ་ནས། བསོད་ནམས་དག་གི་དབང་གིས་ཕམ་
བྱས་རྣམ་པར་འཕེལ། །ཞེས་པའི་བར་གསུངས། གཉིས་པ་འཆད་པ་ལ།
དེ་ནི་རིང་དུ་སོང་བར་བློ་ཡང་ལྷག་པར་འགྱུར། །ཞེས་པའི་གཞུང་
གསུངས༑ ས་འདིར་ལྷག་པའི་ཡོན་ཏན་གཞན་བཤད་པ་ལ། ས་འདིར་
སྦྱིན་པའི་ཕར་ཕྱིན་ལྷག་པར་ཐོབ་པའི་ཚུལ་བཤད་པ། དེ་ལས་རྟེན་
དམན་པའི་སྦྱིན་པ་བཤད་པ། སྦྱིན་པའི་ཕར་ཕྱིན་གྱི་དབྱེ་བ་རྒྱས་པར་
བཤད་པའོ། །དང་པོ་བྱང་སེམས་ས་དང་པོ་བ་དེས་ལུས་ལོངས་སྤྱོད་
དགེ་བའི་རྩ་བ་རྣམས་གཞན་ལ་གཏང་བའི་ཚེ་སེར་སྣའི་ཀུན་འཛིན་
ཅུང་ཟད་ཙམ་ཡང་མེད་པར་གཏོང་བས་རྫོགས་པའི་བྱང་ཆུབ་ཀྱི་རྒྱུ་
སྦྱིན་པའི་ཕར་ཕྱིན་གྱི་ཉམས་ལེན་ལྷག་པར་འཐོབ་ཚུལ་དང་། དེ་
གཞན་གྱི་ངོ་བོར་དཔོག་པའི་རྟགས་དང་བཅས་པ་རྣམས་རིམ་པ་
བཞིན་དུ་འཆད་པ་ལ། དེ་ཚེ་དེ་ལ་རྫོགས་སངས་བྱང་ཆུབ་རྒྱུ། །ཞེས་པ་
ནས། སྣང་དུ་མི་རུང་དཔོག་པའི་རྒྱུར་ཡང་འགྱུར། །ཞེས་པའི་བར་
གསུངས།
གཉིས་པ་བཤད་པ་ལ་སོ་སོ་སྐྱེ་བོ་རྣམས་ནི་མངོན་མཐོའི་བདེ་བ་
འདོད་ཅིང་། མི་ལ་སོགས་པའི་མངོན་མཐོའི་བདེ་བ་ཡང་ལོངས་སྤྱོད་
ལས་འབྱུང་ཞིང་ལོངས་སྤྱོད་ཀྱང་སྦྱིན་པས་འདྲེན་པར་གཟིགས་ནས།
ཐུབ་པས་ཕར་ཕྱིན་དྲུག་གི་ནང་ནས་དང་པོར་སྦྱིན་པའི་གཏམ་
མཛད་པ་ཡིན། ཞེས་འཆད་པ་ལ། སྐྱེ་བོ་འདི་ཀུན་བདེ་བ་མངོན་
འདོད་ཅིང་། །ཞེས་པ་ནས། ཐུབ་པས་དང་པོར་སྦྱིན་པའི་གཏམ་
མཛད་དོ། །ཞེས་པའི་བར་གསུངས། སྦྱིན་པས་ལོངས་སྤྱོད་འདྲེན་པ་ལ་

ཚུལ་ཡོད་དེ།  སློང་བ་པོས་བྱིན་ཅིག་ཅེས་པའི་སྒྲ་ཐོས་པ་ཙམ་གྱིས་
དགེ་སློང་བསམ་གཏན་དང་པོ་ལ་མཉམ་པར་གཞག་པའི་བདེ་བ
ལས་ལྷག་པའི་ཡིད་ལ་དགའ་བ་འབྱུང་བ། སློང་བ་པོ་ཡིད་ཚིམ་པའི་
ཚེ་དེ་བས་ཀྱང་ཆེས་ལྷག་པའི་བདེ་བ་འབྱུང་ངོ་ཞེས་འཆད་པ་ལ།
ལྟར་བྱིན་ཅིག་ཅེས་སྒྲ་ཐོས་བསམས་ལས། །ཞེས་པ་ནས། ཐམས་ཅད་
བཏང་བས་ལྟ་ཞིག་སྨོས་ཅི་དགོས། །ཞེས་པའི་བར་གསུངས། བྱང་ཆུབ་
སེམས་དཔས་རང་གི་ལུས་བཅད་དེ་སྦྱིན་པ་གཏོང་བའི་ཚེ། ལུས་ཀྱི་ཤ་
བཅད་པའི་སྡུག་བསྔལ་ལས་ལྷག་པའི་དམྱལ་བའི་སྡུག་བསྔལ་མྱོང་
དགོས་པར་མཐོང་ནས་སྡུག་བསྔལ་དེ་བཅད་པར་བྱ་བའི་ཕྱིར་དུ་
སླར་ཡང་སྙིང་རྗེ་ཆེན་པོས་ཀུན་ནས་བསླངས་ཏེ། སྦྱིན་པ་གཏོང་བ་ལ་
འཇུག་པར་བྱེད་དོ་ཞེས་འཆད་པ་ལ། ལུས་བཅད་སྟེར་ཞིང་བདག་གི་
སྡུག་བསྔལ་གྱིས། །ཞེས་པ་ནས། དེ་བཅད་བྱ་ཕྱིར་མྱུར་དུ་བརྩོན་
འགྲུས་རྩོམ། །ཞེས་པའི་བར་གསུངས།
གསུམ་པ་དབྱེ་བ་བཤད་པ་ལ། དེ་ལ་དབྱེ་ན་སྦྱིན་པའི་འཁོར་
( ༢ ༡བ)གསུམ་བདེན་མེད་དུ་མངོན་སུམ་དུ་རྟོགས་པའི་ཤེས་རབ་
ཀྱིས་མ་ཟིན་པའི་འཇིག་རྟེན་པའི་སྦྱིན་པའི་ཕར་ཕྱིན་དང་། དེས་ཟིན་
པའི་འཇིག་རྟེན་ལས་འདས་པའི་སྦྱིན་པའི་ཕར་ཕྱིན་གཉིས་ཡོད་ཅེས་
འཆད་པ་ལ། སྦྱིན་པ་སྦྱིན་བྱ་ལེན་པོ་གཏོང་པོས་སྟོང༌། །ཞེས་པ་ནས།
འཇིག་རྟེན་པ་ཡི་ཕ་རོལ་ཕྱིན་ཅེས་བསྟན། །ཞེས་པའི་བར་གསུངས།
སའི་ཡོན་ཏན་བསྟན་པའི་སྒོ་ནས་མཇུག་བསྡུས་ཏེ་འཆད་པ་ལ། ཟླ་
བའི་དཀྱིལ་འཁོར་དེ་ནམ་མཁའི་དབྱིངས་མཐོན་པོར་གནས་པ་དང་།

རང་ཉིད་གང་ལ་གནས་པའི་རྟེན་དེ་ལ་འོད་ཀྱིས་མཛེས་པ་བསྐྱེད་
དང་༑ མུན་པ་སྟུག་པོ་དང་ཚ་གདུང་སེལ་བ་དེ་བཞིན་དུ་ས་དང་པོ་
རབ་དགའ་འདི་ཡང་རྒྱལ་སྲས་འཕགས་པའི་ས་ཡིན་པས་ས་མ
པོར་གནས་པ་དང༌། རང་ཉིད་གང་ལ་གནས་པའི་རྟེན་དེ་ལ་མཛེས་
པ་བསྐྱེད་པ་དང་། འགྲོ་བའི་ཡིད་ཀྱི་མུན་པ་སེལ་ཞིང་ཚ་གདུང་སེལ་
བར་བྱེད་པ་དང་། ཟླ་བ་དང་ཆོས་མཐུན་སྦྱར་ནས་སའི་ཡོན་ཏན་
བསྟན་པའི་སྒོ་ནས་མཇུག་བསྡུས་ཏེ་འཆད་པ་ལ། དེ་ལྟར་རྒྱལ་བའི་
སྲས་ཀྱི་ཡིད་ལ་རབ་གནས་ཤིང༌། །ཞེས་པ་མན་ཆད་ཀྱི་གཞུང་རྣམས་
གསུངས༑ གཉིས་པ་གཞུང་དོན་དངོས་བཤད་པ་ལ། རྫོགས་པའི་བྱང་
ཆུབ་སེམས་ལྟ་དང་པོ། །ཞེས་སོགས་གསུངས།
དབུ་མ་རིང་སོང་།
༈ དེ་ནི་རིང་དུ་སོང་བར་བློ་ཡང་ལྷག་པར་འགྱུར་ཞེས་པའི་
སྐབས་སུ། མཐའ་དཔྱད་པ་ལ། ཉན་རང་རིགས་ཀྱི་སྒོ་ནས་ཟིལ་གྱིས་
གནོན་ཚུལ་བཤད་པ། བློའི་སྒོ་ནས་ཟིལ་གྱིས་གནོན་ཚུལ་བཤད་པ། དེ་
དག་གི་གྲུབ་དོན་བཤད་པ་དང་གསུམ། དང་པོ་ལ། དོན་དམ་པའི་
སེམས་བསྐྱེད་དང་པོ་ཐོབ་ནས། ཉན་རང་རིགས་ཀྱི་སྒོ་ནས་ཟིལ་གྱིས་
གནོན་པ་ཡིན་ཏེ། བྱམས་པའི་རྣམ་ཐར་གྱི་མདོ་ལས། རིགས་ཀྱི་བུ་
འདི་ལྟ་སྟེ་དཔེར་ན། རྒྱལ་པོའི་བུ་སྐྱེས་ནས་རིང་པོར་མ་ལོན་པ། རྒྱལ་
པོའི་མཚན་དང་ལྡན་པ་ནི། བློན་པོའི་ཚོགས་རྒན་པོ་གཙོ་བོར་གྱུར་པ་
ཐམས་ཅད་ཀྱང་། · རིགས་ཀྱི་བདག་ཉིད་ཆེ་བའི་དབང་གིས་ཟིལ་གྱི་

གནོན་ཏོ། །དེ་བཞིན་དུ་བྱང་ཆུབ་སེམས་དཔའ་ལས་དང་པོ་བ་བྱང་
ཆུབ་ཏུ་སེམས་བསྐྱེད་ནས་རིང་པོར་མ་ལོན་པ། དེ་བཞིན་གཤེགས་པ་
ཆོས་གྱི་རྒྱལ་པོའི་རིགས་སུ་སྐྱེས་པས་ཀྱང་། བྱང་ཆུབ་ཀྱི་སེམས་དང་
སྙིང་རྗེའི་དབང་གིས་ཉན་ཐོས་དང༌། རང་སངས་རྒྱས་ཡུན་རིང་དུ་
ཚངས་པར་སྤྱད་པ་རྣམས་ཟིལ་གྱིས་གནོན་ཏོ། །རིགས་ཀྱི་བུ་འདི་ལྟ་
སྟེ༑ དཔེར་ན། ནམ་མཁའ་ལྡིང་གི་དབང་པོ་ཆེན་པོའི་ཕྲུག་གུ་སྐྱེས་
ནས་( ༢༢ ན)རིང་པོར་མ་ལོན་པ་གཤོག་པའི་རླུང་གི་ཤུགས་དང་།
མིག་ཡོངས་སུ་དག་པའི་ཡོན་ཏན་གང་ཡིན་པ་དེ་ནི། དེ་ལས་གཞན་
པའི་བྱའི་ཚོགས་མ་ལུས་པ་རྒས་པར་གྱུར་པ་ཐམས་ཅད་ལ་ཡོད་པ་མ་
ཡིན་ནོ། །དེ་བཞིན་དུ་བྱང་ཆུབ་སེམས་དཔའ་བྱང་ཆུབ་ཏུ་སེམས་དང་
པོ་བསྐྱེད་པ། དེ་བཞིན་གཤེགས་པ་ནམ་མཁའ་ལྡིང་གི་དབང་པོ་ཆེན་
པོའི་རིགས་གྱི་བརྒྱུད་དུ་ཡང་དག་པར་བྱུང་བ། ནམ་མཁའ་ལྡིང་གི་
དབང་པོའི་ཕྲུག་གུ་ཐམས་ཅད་མཁྱེན་པ་ཉིད་དུ་སེམས་བསྐྱེད་པའི་
གཤོག་པའི་སྟོབས་ཀྱིས་ཕ་རོལ་གནོན་པ་དང་། ལྷག་པའི་བསམ་པ་
ཡོངས་སུ་དག་པའི་མིག་གི་ཡོན་ཏན་གང་ཡིན་པ་དེ་ནི། བསྐལ་པ་
བརྒྱ་སྟོང་དུ་ངེས་པར་འབྱུང་བའི་ཉན་ཐོས་དང་། རང་སངས་རྒྱས་
ཐམས་ཅད་ལ་ཡོད་པ་མ་ཡིན་ནོ་ཞེས་བྱ་བ་ལ་སོགས་པ་གསུངས་པ་
བཞིན་ནོ། །ཞེས་གསུངས་པའི་ཕྱིར། དེ་ཡང་རིགས་ཙམ་གྱི་སྒོ་ནས་
ཟིལ་གྱིས་གནོན་པ་མ་ཡིན་ཏེ། རིགས་ཁྱད་པར་ཅན་བསོད་ནམས་ཀྱི་
ཚོགས་ཁྱད་པར་ཅན་གྱི་ཟིལ་གྱིས་གནོན་པའི་དོན་ཡིན་པའི་ཕྱིར།
དེར་ཐལ། ས་འདིར་རིགས་ཁྱད་པར་ཅན་དང་བསོད་ནམས་ཀྱི་ཟིལ་

གྱིས་གནོན་པའི་ཚུལ་དང་། ས་བདུན་པར་བློའམ་ཡེ་ཤེས་ཁྱད་པར་
ཅན་གྱི་སྒོ་ནས་ཟིལ་གྱིས་གནོན་པའི་ཚུལ་དེ་འཆད་པར་བྱེད་པའི་
ཕྱིར༑ རིགས་ཙམ་དང་བསོད་ནམས་ཀྱི་ཚོགས་ཙམ་ཉན་རང་ལ་ཡང་
ཡོད་པའི་ཕྱིར།  ཿ ཐེག་ཆེན་གྱི་རིགས་ཙམ་གྱི་སྒོ་ནས་ཚོགས་སྦྱོར་གྱི་
སྐབས་སུ་ཡང་ཟིལ་གྱིས་གནོན་པ་ཡིན་ཏེ། མདོ་དེ་ཉིད་ལས། རིགས་
ཀྱི་བུ་འདི་ལྟ་སྟེ་དཔེར་ན་རྡོ་རྗེ་རིན་པོ་ཆེ་ནི་ཆག་ཀྱང་གསེར་གྱི་རྒྱན་
ཁྱད་པར་དུ་འཕགས་པ་ཐམས་ཅད་ཟིལ་གྱིས་གནོན་ཅིང་། རྡོ་རྗེ་རིན་
པོ་ཆེའི་མིང་ཡང་མི་འདོར་ལ། དབུལ་བ་ཐམས་ཅད་ཀྱང་རྣམ་པར་
བཟློག་གོ། རིགས་ཀྱི་བུ་དེ་བཞིན་དུ་ཐམས་ཅད་མཁྱེན་པར་སེམས་
བསྐྱེད་པའི་རྡོ་རྗེ་རིན་པོ་ཆེ་ནན་ཏན་དང་བྲལ་ཡང༌། ཉན་ཐོས་དང་
རང་སངས་རྒྱས་ཀྱི་ཡོན་ཏན་གྱི་གསེར་གྱི་རྒྱན་ཐམས་ཅད་ཟིལ་གྱིས་
གནོན་ཅིང་། བྱང་ཆུབ་སེམས་དཔའི་མིང་ཡང་མི་འདོར་ལ་འཁོར་
བའི་དབུལ་བ་ཐམས་ཅད་ཀྱང་རྣམ་པར་བཟློག་གོ། ཞེས་གསུངས་
པའི་ཕྱིར། བསླབ་བཏུས་ལས། སྤྱོད་པ་ནན་ཏན་དང་བྲལ་བའི་བྱང་
ཆུབ་སེམས་དཔའ་ལ་མི་བརྙས་པའི་ཁུངས་སུ་མཛད་པ་གང་
སྤྱོད་པ་ནན་ཏན་དང་བྲལ་བའི་ས་ཐོབ་པའི་བྱང་སེམས་མེད་པའི་
ཕྱིར།
བློའི་སྒོ་ནས་ཟིལ་གྱིས་གནོན་ཚུལ་བཤད་( ༢༢བ)པ་ལ། ་ས་
འདིར་རིགས་ཀྱི་སྒོ་ནས་ཟིལ་གྱིས་གནོན་ནུས་ན། བློའི་སྒོ་ནས་གང་
ནས་ཟིལ་གྱིས་གནོན་ནུས་པ་ཡིན་ཞེ་ན། བློའམ་ཡེ་ཤེས་ཁྱད་པར་ཅན་
གྱི་སྒོ་ནས་ས་བདུན་པ་རིང་དུ་སོང་བ་ཐོབ་པ་དེའི་ཚེ་ན་ཟིལ་གྱིས་

གནོན་ནུས་པ་ཡིན་ཏེ། ས་བཅུ་པའི་མདོ་ལས། ཀྱེ་རྒྱལ་བའི་སྲས་དག་
འདི་ལྟ་སྟེ། དཔེར་ན། རྒྱལ་པོའི་རིགས་སུ་སྐྱེས་པའི་རྒྱལ་པོའི་མཚན་
དང་ལྡན་པ་ནི། སྐྱེས་པ་ཙམ་གྱིས་རྒྱལ་པོའི་བྱིན་གྱིས་བློན་པོའི་ཚོགས་
ཐམས་ཅད་ཟིལ་གྱིས་གནོན་གྱི། རང་གི་བློའི་སྟོབས་ཀྱིས་རྣམ་པར་
དཔྱད་པས་ནི་མ་ཡིན་ནོ། །ནམ་དེ་ནར་སོན་པར་གྱུར་པ་དེའི་ཚེ་རང་
གི་བློའི་སྟོབས་བསྐྱེད་པས། བློན་པོའི་བྱ་བ་ཐམས་ཅད་ལས་ནི་ཤིན་ཏུ་
འདས་པ་ཡིན་ཏེ། ཀྱེ་རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་
དཔའ་ཡང་། སེམས་བསྐྱེད་མ་ཐག་ཏུ་ལྷག་པའི་བསམ་པའི་ཆེ་བ་ཉིད་
ཀྱིས༑ ཉན་ཐོས་དང་རང་སངས་རྒྱས་ཐམས་ཅད་ཟིལ་གྱིས་གནོན་གྱི།
རང་གི་བློའི་སྟོབས་ཀྱིས་རྣམ་པར་དཔྱད་པ་ནི་མ་ཡིན་ནོ། །བྱང་ཆུབ་
སེམས་དཔའ་ས་བདུན་པ་འདི་ལ་གནས་པའི་བྱང་ཆུབ་སེམས་དཔའ་
ནི༑ རང་གི་ཡུལ་ཤེས་པའི་ཆེ་བ་ལ་གནས་པས། ཉན་ཐོས་དང་རང་
སངས་རྒྱས་ཀྱི་བྱ་བ་ཐམས་ཅད་ལས་ཤིན་ཏུ་འདས་པ་ཡིན་ནོ། །ཞེས་
གསུངས་པའི་ཕྱིར།  
འོ་ན་ས་བདུན་པ་འདིར་བློའི་སྒོ་ནས་ཟིལ་གྱིས་གནོན་ནུས་པའི་
རྒྱུ་མཚན་ཇི་ལྟ་བུ་ཞེ་ན། དེ་ལ་གཞན་ལུགས་དགག་པ། རང་ལུགས་
བཞག་པ། · རྩོད་པ་སྤོང་བ་གསུམ་ལས། དང་པོ་ལ། ཁ་ཅིག་ན་རེ། ས་
དྲུག་པ་མན་ཆད་དུ་ཤེས་སྒྲིབ་སྤོང་བའི་ནུས་པ་མེད། ས་བདུན་པའི་
གནས་སྐབས་སུ་དེ་སྤོང་བའི་ནུས་པ་ཡོད་པའི་རྒྱུ་མཚན་གྱི་ཡིན་ནོ། །
ཞེས་ཟེར།  ཿ ཁ་ཅིག་ས་དྲུག་པ་མན་ཆད་དུ་ཏིང་ངེ་འཛིན་ལ་ཐོད་
བརྒལ་དུ་སྙོམས་པར་འཇུག་པ་མེད། བདུན་པའི་གནས་སྐབས་སུ་དེ་

ཡོད་པའི་རྒྱུ་མཚན་གྱི་ཡིན་ནོ་ཞེས་ཟེར། ཁ་ཅིག་ས་བདུན་པའི་ཡེ་
ཤེས་ཀྱིས་དེ་མ་ཐག་ཏུ་ཕྱིར་མི་ལྡོག་པའི་ས་བརྒྱད་པ་ཐོབ་ནུས་པའི་
རྒྱུ་མཚན་གྱི་ཡིན་ནོ་ཟེར། ཁ་ཅིག་ས་བདུན་པའི་གནས་སྐབས་སུ་ཁོ་
བོ་ལམ་དུ་འཇུག་པར་བྱའོ་སྙམ་པའི་འབད་རྩོལ་ཡོད་ཀྱང་། མདོ་ལ་
སོགས་པའི་ཆོས་ཀྱི་མཚན་མ་མངོན་དུ་བྱེད་མི་དགོས་དྲུག་པའི་
གནས་སྐབས་སུ་དེ་དགོས་པའི་རྒྱུ་མཚན་གྱི་ཡིན་ནོ། །ཟེར་ན། དེའི་
ལུགས་དང་པོ་མི་འཐད་དེ། ལུགས་འདིར་གང་ཟག་བདེན་པར་
འཛིན་པའི་བདེན་འཛིན་ཐམས་ཅད་ཉོན་མོངས་ཅན་གྱི་མ་རིག་པ་
ཡིན་པས། དེ་སླར་མི་སྐྱེ་བའི་ཚུལ་གྱི་སྤོང་བ་ལ་དེའི་ས་བོན་
(༢༣ན)ཟད་པར་སྤོང་དགོས། དེའི་ས་བོན་སྤངས་པའི་སྤངས་པ་དེ་
ཡང་ཉན་རང་དགྲ་བཅོམ་པ་རྣམས་དང་སྤངས་རིགས་ཐུན་མོང་བ་
ཡིན་པས། ས་བདུན་པའི་སྐད་ཅིག་ཐ་མའི་ཡེ་ཤེས་ལ་བདེན་འཛིན་གྱི་
ས་བོན་སྤོང་བའི་ནུས་པ་ཡོད་ཀྱང་། དེ་ཙམ་གྱི་ཤེས་སྒྲིབ་སྤོང་བའི་
ནུས་པ་ཡོད་པར་འཇོག་མི་ནུས་ཤིང༌། ས་བོན་དེ་ལས་གཞན་པའི་
གཉིས་སྣང་འཁྲུལ་པའི་བག་ཆགས་ཤེས་སྒྲིབ་ཏུ་བྱས་ནས་དེ་གཉེན་
པོ་བར་ཆད་མེད་ལམ་གྱིས་སྤོང་བའི་འགོ་རྩོམ་པ་ནི་ས་བརྒྱད་པ་མ་
ཐོབ་ཀྱི་བར་དུ་མི་རུང་བའི་ཕྱིར། ལུགས་གཉིས་པ་མི་འཐད་དེ།
བརྡའ་རྙིང་ལ་སྣྲེལ་ཞི་ཞེས་པ་དེ། ཏིང་ངེ་འཛིན་ལ་རིམ་པ་འཆོལ་
བར་སྙོམས་པར་འཇུག་པའི་དོན་ཡིན་པས་དེ་ས་དྲུག་པའི་གནས་
སྐབས་སུ་ཡོད་པར་མ་ཟད། ཚོགས་སྦྱོར་གྱི་གནས་སྐབས་སུ་ཡང་ཡོད་
པའི་ཕྱིར། ལུགས་གསུམ་པ་མི་འཐད་དེ། ས་བདུན་པའི་ཡེ་ཤེས་དེ་ཁོ་

ཁོ་རང་ཡིན་པའི་རྒྱུ་མཚན་གྱི་ཟིལ་གྱིས་གནོན་ཞེས་པ་ཙམ་དུ་སྣང་
བས་དོགས་པ་སོ་ན་གནས་པའི་ཕྱིར། ལུགས་བཞི་པ་ཡང་མི་འཐད་དེ།
སྤྱིར་བྱང་ཆུབ་སེམས་དཔའ་རྣམས་ཀྱིས། ས་དྲུག་པ་མན་ཆད་དུ་དེ་ཁོ་
ན་ཉིད་མཚན་བཅས་རྩོལ་བཅས་ཀྱི་སྒོ་ནས་རྟོགས།
གནས་སྐབས་སུ་མཚན་མེད་རྩོལ་བཅས་ཀྱི་སྒོ་ནས་རྟོགས། བརྒྱད་
ས་བདུན་པའི་
པ འི ་གན ས ་སྐབ ས་མཚན་མེད་རྩོལ་མེད་ཀྱི་སྒོ་ནས་རྟོགས་ཀྱང་།
འདིར་དེ་ཁོ་ན་ཉིད་རྟོགས་པའི་ཡེ་ཤེས་ཀྱིས་དེ་ཁོ་ན་ཉིད་རྟོགས་ཚུལ་
ཁྱད་པར་བ་ཞིག་གི་སྒོ་ནས་འཇོག་པའི་ཕྱིར། ཁ་ཅིག །ས་བདུན་པར་
མཚན་མེད་ཀྱི་སྒོ་ནས་རྟོགས་པའི་དོན་སྟོང་ཉིད་ཀྱི་སྒྲ་སྤྱི་བརྒྱུད་མི་
དགོས་པ་ལ་བྱེད་ཟེར་ན། དེ་མི་འཐད་དེ། འགྲེལ་བཤད་ལས། རང་གི་
བློས་རྣམ་པར་དཔྱད་པས་ཀྱང་ཞེས་བྱ་བ་ནི་ཤེས་རབ་ཀྱིས་རང
ནི་མ་ཡིན་པའོ། །ཞེས་དང་། མདོ་ལ་སོགས་པའི་མཚན་མ་མངོན་སུམ་
དུ་མི་བྱེད་པར་འཇུག་པར་བྱའོ་ཞེས་གསུངས་པའི་ཕྱིར། p
༈ རང་ལུགས་ལ། ས་བདུན་པ་ནས་བློའི་སྒོ་ནས་ཟིལ་གྱིས་གནོན་
ནུས་པའི་རྒྱུ་མཚན་ཡང་ཡུལ་ཁྱད་པར་ཅན་ཞིག །ཡུལ་ཅན་ཁྱད་པར་
ཅན་ཞིག་གིས་རྟོགས་ཚུལ་ཁྱད་པར་ཅན་ཞིག་གི་སྒོ་ནས་འཇོག་པ་
ཡིན་ཏེ། ཡུལ་ཁྱད་པར་ཅན་ས་ལྔ་པ་མན་ཆད་ཀྱི་ངོས་སྐལ་གྱི་དྲི་མ་
སྤངས་པའི་འགོག་པ་ཡང་དག་པའི་(༢༣བ) མཐའ་ལ། ཡུལ་ཅན་
ཤེར་ཕྱིན་གྱི་ཉམས་ལེན་ལྷག་པར་ཐོབ་པའི་འགོག་པའི་སྙོམས་འཇུག་
ཐུན་མོང་མ་ཡིན་པ་ཞིག་གིས། རྟོགས་ཚུལ་བྱ་རྫོགས་ཀྱི་ཐུང་མཐའི་

སྐད་ཅིག་མ་གཅིག་ལ། གཉིས་སྣང་ནུབ་པའི་སྒོ་ནས་ཕར་སྙོམས་པར་
འཇུག་པ་དང་།  བྱ་རྫོགས་ཀྱི་སྐད་ཅིག་མ་གཅིག་ལ་གཉིས་སྣང་ནུབ་
པ་དེ་ལས་ལྡང་ནུས་པའི་རྒྱུ་མཚན་གྱིས་ཡིན་པའི་ཕྱིར། ས་བདུན་པའི་
གནས་སྐབས་སུ་འཇུག་ལྡང་དེ་ལྟར་བྱེད་པ་ཡིན་ཏེ། མདོ་སྡེ་ས་བཅུ་
པ་ལས། ཀྱཻ་རྒྱལ་བའི་སྲས་དག་བྱང་ཆུབ་སེམས་དཔའ་ས་དྲུག་པ་མན་
ཆད་བྱང་ཆུབ་སེམས་དཔས་འགོག་པ་ལ་སྙོམས་པར་འཇུག་སྟེ།
ཆུབ་སེམས་དཔའ་ས་བདུན་པ་འདི་ལ་གནས་པའི་བྱང་ཆུབ་སེམས་
དཔའ་ནི། སེམས་ཀྱི་སྐད་ཅིག་དང་སེམས་ཀྱི་སྐད་ཅིག་ལ་ཡང་འགོག་
པ་ལ་སྙོམས་པར་འཇུག་ཅིང་ལྡང་སྟེ། འགོག་པ་མངོན་སུམ་དུ་བྱས་
ཞེས་ནི་མི་བྱའོ། །ཞེས་གསུངས་པའི་ཕྱིར་དང་། འཇུག་པ་ལས། རིང་
དུ་སོང་འདིར་འདི་ནི་སྐད་ཅིག་དང་། །སྐད་ཅིག་ལ་ནི་འགོག་པར་
འཇུག་འགྱུར་ཞིང༌། །ཞེས་གསུངས་པའི་ཕྱིར། ཁ་ཅིག་བྱ་རྫོགས་ཀྱི་
ཐུང་མཐའི་སྐད་ཅིག་མ་གཅིག་ཉིད་ལ་གཉིས་སྣང་ནུབ་པའི་སྒོ་ནས་
འཇུག་ལྡང་གཉིས་ཀ་བྱེད་ཟེར་ན། མི་འཐད་དེ། དེ་ལྟར་ཡིན་ན་ལྡང་
བའི་བྱ་བ་དང་། འཇུག་པའི་བྱ་བ་གཉིས་ཆ་ཤས་སུ་སོང་བས་བྱ་
རྫོགས་ཀྱི་ཐུང་མཐའ་སྐད་ཅིག་མ་དེ་ཐུང་མཐའི་སྐད་ཅིག་མ་མ་ཡིན་
པའི་སྐྱོན་ཡོད་པའི་ཕྱིར། དེ་ལྟར་ན་ལྡང་བའི་བྱ་བ་དང་འཇུག་པའི་
བྱ་བ་གཉིས་བྱ་རྫོགས་ཀྱི་སྐད་ཅིག་མ་ཡིན་པའི་ཕྱིར་རོ། །ས་འདིར་དེ་
ལྟ་བུའི་ལྡང་འཇུག་ཁྱད་པར་ཅན་བྱེད་ནུས་པའི་རྒྱུ་མཚན་ཡོད་དེ།
དྲུག་པའི་གནས་སྐབས་སུ་ཤེར་ཕྱིན་གྱི་ཉམས་ལེན་ལྷག་པར་ཐོབ་ཀྱང།
ཐབས་མཁས་ཀྱི་ཕར་ཕྱིན་གྱི་ཉམས་ལེན་ལྷག་པར་མ་འཐོབ། ས་

འདིར་ཐབས་མཁས་ཀྱི་ཕར་ཕྱིན་གྱི་ཉམས་ལེན་ལྷག་པར་ཐོབ་པའི་
ཕྱིར༑ བྱང་ཆུབ་སེམས་དཔའ་རྣམས་ཀྱིས་ཤེར་ཕྱིན་གྱི་ཉམས་ལེན་
ལྷག་པར་ཐོབ་པའི་སྒོ་ནས་ལམ་བགྲོད་ཚུལ་ཁྱད་པར་ཅན་ཡོད་དེ།
དྲུག་པའི་གནས་སྐབས་སུ་འགོག་པའི་སྙོམས་འཇུག་ཐུན་མོང་མིན་པ་
འཐོབ། ས་བདུན་པའི་གནས་སྐབས་སུ་འགོག་པ་ཡང་དག་པའི་
མཐའ་ལ་མཚན་མེད་རྩོལ་བཅས་ཀྱི་སྒོ་ནས་འཇུག་ལྡང་ཁྱད་པར་
ཅན་བྱེད་པའི་ཡོན་ཏན་ཐོབ། ས་བརྒྱད་(༢༤ན)པའི་གནས་སྐབས་
སུ་མཚན་མེད་རྩོལ་མེད་ཀྱི་སྒོ་ནས་འཇུག་ལྡང་བྱེད་པའི་ཡོན་ཏན་
ཐོབ་པའི་རྒྱལ་བ་རྣམས་ཀྱིས་འགོག་ལས་སློང་དགོས་པར་གསུངས་
པའི་ཕྱིར། དེ་ལྟ་བུའི་འཇུག་ལྡང་ཁྱད་པར་ཅན་བྱེད་པ་ལ་ཐབས་
མཁས་ཀྱི་ཕར་ཕྱིན་གྱི་ཉམས་ལེན་ལྷག་པར་འཐོབ་དགོས་པའི་རྒྱུ་
མཚན་ཡོད་དེ། སོ་སོ་སྐྱེ་བོའི་གནས་སྐབས་སུ་དེ་ཁོ་ན་ཉིད་ལ་གཉིས་
སྣང་མ་ནུབ་པས་དུས་ཐུང་ངུ་ལ་འཇུག་ལྡང་བྱེད་པ་མི་དཀའ་ཡང་།
རྒྱལ་སྲས་འཕགས་པའི་སྐབས་སུ་དེ་ཁོ་ན་ཉིད་ལ་གཉིས་སྣང་ནུབ་
པའི་སྒོ་ནས་འཇུག་ལྡང་བྱེད་པ་དཀའ་བའི་ཕྱིར།
༈ རྩོད་པ་སྤོང་བ་ལ། ཁ་ཅིག་ན་རེ། དོན་དམ་པའི་སེམས་བསྐྱེད་
མ་ཐག་པའི་བྱང་སེམས་ཀྱིས་རང་རྒྱུད་ཀྱི་ཐེག་ཆེན་སེམས་བསྐྱེད་
དང་སྙིང་རྗེ་ཆེན་པོ་དེ་གཉིས་ཀྱིས། ཉན་རང་ཟིལ་གྱིས་གནོན་ནུས་
སམ་མི་ནུས། ནུས་ན་མི་འཐད་དེ། དེའི་རྒྱུད་ལ་དེ་གཉིས་མེད་པར་
ཁས་བླངས་པ་དང་འགལ་བའི་ཕྱིར། མི་ནུས་ན་མི་འཐད་དེ། བྱམས་
པའི་རྣམ་ཐར་གྱི་མདོ་དང་པོའི་སྐབས་སུ། སེམས་བསྐྱེད་ནས་རིང་

པོར་མ་ལོན་ཞེས་པ་དང་། བྱང་ཆུབ་ཀྱི་སེམས་དང་སྙིང་རྗེའི་དབང་
གིས་ཞེས་དང་། མདོ་ཕྱི་མའི་སྐབས་སུ། སེམས་དང་པོ་བསྐྱེད་པས་
ཞེས་དང་། ས་བཅུ་པ་ལས་ཀྱང་། སེམས་བསྐྱེད་མ་ཐག་ཏུ་ལྷག་པའི་
བསམ་པའི་ཆེ་བ་ཉིད་ཀྱི་ཞེས་པ་དང་འགལ་བའི་ཕྱིར་དང་། དེ་ནས་
བཟུང་སྟེ་དེ་ནི་ཐོབ་པར་གྱུར་པ་ཡི། །ཞེས་པའི་སེམས་བསྐྱེད་དེ་ཡང་
དོན་དམ་པའི་སེམས་བསྐྱེད་ལ་བྱེད་པའི་ཕྱིར་ཟེར་ན། བྱང་སེམས་
རྒྱུན་མཐའ་བའི་རྒྱུད་ལ་ཐེག་ཆེན་སེམས་བསྐྱེད་ཡོད་པར་ཐལ། ཐེག་
ཆེན་མཐོང་ལམ་བར་ཆད་མེད་ལམ་པའི་རྒྱུད་ལ་ཐེག་ཆེན་སེམས་
བསྐྱེད་ཡོད་པའི་ཕྱིར། འདོད་ན། དེའི་རྒྱུད་ཀྱི་ཐེག་ཆེན་སེམས་བསྐྱེད་
ཆོས་ཅན། བདེན་འཛིན་གྱི་བག་ཆགས་ཀྱིས་བསླད་པའི་ཤེས་པ་ཡིན་
པར་ཐལ། སྟོང་ཉིད་མངོན་སུམ་དུ་རྟོགས་པའི་མཉམ་བཞག་ཡེ་ཤེས
མ་ཡིན་པའི་སློབ་པའི་ཤེས་པ་ཡིན་པའི་ཕྱིར། ཁྱབ་སྟེ། ཊཱིཀ་ཆེན་ལས།
དེ་ཡང་སངས་རྒྱས་ཀྱི་ས་མ་འཐོབ་ཚུན་ཆད་དུ་མ་རིག་པའི་བག་
ཆགས་ཀྱིས་མ་བསླད་པའི་ཤེས་པ་ནི་འཕགས་པ་རྣམས་ཀྱི་མཉམ
གཞག་ཡེ་ཤེས་མིན་པ་མེད་ལ་ཞེས་སོགས་གསུངས་པའི་ཕྱིར། འདོད་
ན༑ དེའི་རྒྱུད་ལ་ཤེས་སྒྲིབ་ཡོད་པར་ཐལ། འདོད་པའི་ཕྱིར། ཁྱབ་པ་
ཡོད་པར་ཐལ། ཤེས་སྒྲིབ་འཆད་པའི་སྐབས་སུ་ཊཱིཀ་ཆེན་ལས། གཉིས་
སྣང་འཁྲུལ་པའི་( ༢ ༤བ) ཆ་རྣམས་ཀྱང་དེར་བསྡུ། ཞེས་གསུངས་
པའི་ཕྱིར། \ འདོད་ན། གཉེན་པོ་འགག་འགྱུར་གྱི་ཚུལ་གྱིས་སྤང་བྱ་
འགག་འགྱུར་སྤོང་བར་ཐལ། རྒྱུན་མཐའ་བའི་རྒྱུད་ལ་ཤེས་སྒྲིབ་ཡོད་
པའི་ཕྱིར། ཁ་ཅིག །དེའི་རྒྱུད་ཀྱི་ཐེག་ཆེན་སེམས་བསྐྱེད་ཡོད་ཀྱང་། དེ་

ལ་རང་ཡུལ་བདེན་གྲུབ་ཏུ་མི་སྣང་ངོ་ཟེར་ན། ཡང་དག་ཀུན་རྫོབ་
བདེན་པ་ཡོད་པར་ཐལ། སྣང་ཚུལ་དང་གནས་ཚུལ་མཐུན་པར་གྲུབ་
པའི་ཀུན་རྫོབ་བདེན་པ་ཡོད་པའི་ཕྱིར། དེར་ཐལ། བདེན་གྲུབ་ཏུ་མི་
སྣང་བའི་ཀུན་རྫོབ་བདེན་པ་ཡོད་པའི་ཕྱིར། དེར་ཐལ། བྱང་སེམས་
རྒྱུན་མཐའ་བའི་རྒྱུད་ཀྱི་ཐེག་ཆེན་སེམས་བསྐྱེད་ཡོད་པ་ནི་གང་ཞིག །
དེ་ལ་རང་ཡུལ་བདེན་གྲུབ་ཏུ་མི་སྣང་བའི་ཕྱིར། གཞན་ཡང་ཉན་ཐོས་
ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་ལ་གནས་པའི་གང་ཟག་དེས།
ལྷག་བཅས་མྱང་འདས་དང་ལྷག་མེད་མྱང་འདས་གཉིས་ཀ་ཅིག་ཅར་
དུ་མངོན་དུ་བྱེད་པར་ཐལ། ཉན་ཐོས་དགྲ་བཅོམ་པའི་གོ་འཕང་ཐོབ་
མ་ཐག་པའི་གང་ཟག་དེའི་རྒྱུད་ལ་ལྷག་བཅས་མྱང་འདས་དང་ལྷག་
མེད་མྱང་འདས་གཉིས་ཀ་ཡོད་པའི་ཕྱིར། དེར་ཐལ། གང་ཟག་དེའི་
རྒྱུད་ལ་ལྷག་བཅས་མྱང་འདས་ཡོད་པའི་ཕྱིར། དེའི་རྒྱུད་ལ་བདེན་
སྣང་དང་བཅས་པའི་མྱང་འདས་ཡོད་པའི་ཕྱིར། དེའི་རྒྱུད་ལ་བདེན་
སྣང་ཡོད་པའི་ཕྱིར། རྒྱུན་མཐའ་བའི་རྒྱུད་ལ་བདེན་སྣང་ཡོད་པའི་
ཕྱིར༑ ཐེག་ཆེན་མཐོང་ལམ་བར་ཆད་མེད་ལམ་པའི་རྒྱུད་ལ་རང་རྒྱུད་
ཀྱི་ཐེག་ཆེན་སེམས་བསྐྱེད་མེད་ཀྱང་ཐེག་ཆེན་སེམས་བསྐྱེད་ཀྱི་བསོད་
ནམས་ཀྱི་ཤུགས་ཡོད་པ་ཡིན་ཏེ། དེ་འཇུག་སྡོམ་ཐོབ་ལ་མ་ཉམས་པའི་
གང་ཟག་ཡིན་པ་གང་ཞིག །སྤྱོད་འཇུག་ལས། གང་ནས་བཟུང་སྟེ་
སེམས་ཅན་ཁམས། །མཐའ་ཡས་རབ་ཏུ་བསྒྲལ་བའི་ཕྱིར། །མི་ལྡོག་པ་
ཡི་སེམས་ཀྱིས་སུ། །སེམས་ནི་ཡང་དག་བླངས་གྱུར་པ། །དེ་ནས་བཟུང་
སྟེ་གཉིད་ལོག་གམ། །བག་མེད་གྱུར་ཀྱང་བསོད་ནམས་ཤུགས། །རྒྱུན་

མི་ཆད་པར་དུ་མ་ཞིག །ནམ་མཁའ་མཉམ་པ་རབ་ཏུ་འབྱུང་། །ཞེས་
གསུངས་པའི་ཕྱིར། དེ་ལྟར་ཡིན་ཀྱང་མདོ་སྡེ་དེ་རྣམས་དང་འགལ་
བའི་སྐྱོན་མེད་དེ། རྣམ་ཐར་གྱི་མདོ་དང་པོའི་སྐབས་ཀྱི་བྱང་ཆུབ་ཏུ་
སེམས་བསྐྱེད་ནས་རིང་པོར་མ་ལོན་པ་ཞེས་པ་དང་། ཕྱི་མའི་སྐབས་
སུ་བྱང་ཆུབ་ཏུ་སེམས་དང་པོ་བསྐྱེད་པ་ཞེས་པ་དང་། ས་བཅུ་པ་ལས།
སྐྱེས་པ་ཙམ་ཞེས་པའི་སྐབས་ཀྱི་སེམས་བསྐྱེད་གཉིས་པོ་དེ་དོན་དམ་
སེམས་བསྐྱེད་ལ་བྱེད་པ་དང་། མདོ་དང་པོའི་སྐབས་སུ་(༢༥ན)
བྱང་ཆུབ་ཀྱི་སེམས་དང་ཞེས་པ་དང་། ཕྱི་མའི་སྐབས་སུ་ཐམས་ཅད་
མཁྱེན་པ་ཉིད་དུ་སེམས་བསྐྱེད་པའི་ཞེས་པ་དང་། ས་བཅུ་པ་ལས་
སེམས་སྐྱེས་མ་ཐག་ཏུ་ལྷག་པའི་བསམ་པའི་ཆེ་བ་ཉིད་ཀྱི་ཞེས་པའི་
གཞུང་གསུམ་གྱི་སྐབས་ནས་དངོས་སུ་བསྟན་པའི་སེམས་བསྐྱེད་
གསུམ་པོ་དེ་ཀུན་རྫོབ་སེམས་བསྐྱེད་ལ་བྱེད་པའི་ཕྱིར། དང་པོ་དེར་
ཐལ༑ དེ་གསུམ་གྱི་སྐབས་ནས་དངོས་སུ་བསྟན་པའི་སེམས་བསྐྱེད་དེ།
དེ་ནས་བཟུང་སྟེ་དེ་ནི་ཐོབ་པར་གྱུར་པ་ཡི། །ཞེས་པའི་སྐབས་ནས་
དངོས་སུ་བསྟན་པའི་སེམས་བསྐྱེད་དེ་ལ་བྱེད་པའི་ཕྱིར། གཞུང་དེས་
མདོ་གསུམ་པོ་དེའི་དོན་བསྡུས་ནས་གཏན་ལ་ཕབ་པའི་ཕྱིར། ཕྱི་མ་
དེར་ཐལ། ཊཱིཀ་ཆེན་ལས་སེམས་བསྐྱེད་མ་ཐག་ཏུ་ཞེས་པ་ནི། ས་དང་
པོའི་སྐབས་ཡིན་པས་ལྷག་པའི་བསམ་པ་དག་པའི་སེམས་བསྐྱེད་པའོ།།
ཞེས་གསུངས་པའི་ཕྱིར། དེ་ལྟར་མ་ཡིན་པར་ཐམས་ཅད་དོན་དམ་
པའི་སེམས་བསྐྱེད་ལ་བྱེད་པ་མི་རིགས་ཏེ། དེ་ཡིན་ན་མདོ་སྡེ་དེ་དག་
ལས་འགལ་བ་སོགས་ཀྱི་སྐྱོན་དུ་འགྱུར་བའི་ཕྱིར་དང་། སེམས་བསྐྱེད་

ནས་རིང་པོར་མ་ལོན་པ་ཞེས་སྨོས་མི་རིགས་པའི་ཕྱིར། དེའི་རྒྱུད་ལ་
དེ་ཡོད་པའི་ཕྱིར། རིགས་པ་གསུམ་བཤད་པ།
༈ གསུམ་པ་དེ་དག་གིས་གྲུབ་དོན་བཤད་པ་ལ། མདོ་སྡེ་ས་བཅུ་
པ་ལས། ཉན་རང་ལ་ཆོས་ཀྱི་བདག་མེད་མངོན་སུམ་དུ་རྟོགས་པ་ཡོད་
པར་བསྟན་པ་དང་། དེའི་ཤེས་བྱེད་ཀྱི་ལུང་བཀོད་པ་དང་། དེ་ལ་
གཞན་གྱིས་རྩོད་པ་སྤོང་བ་དང་གསུམ། དང་པོ་ལ་འགྲེལ་པ་མཛད་
པའི་དགོངས་པ་གསལ་བར་བཤད་པ་དང་། དེ་ཉིད་སྤྱོད་འཇུག་
མཁན་པོའི་ལུགས་སུ་བསྟན་པ་དང་གཉིས། དང་པོ་ལ་དངོས་དང་།
དོགས་པ་དཔྱད་པ་གཉིས།
དང་པོ་ལ། མདོ་སྡེ་ས་བཅུ་པ་ལས། བྱང་སེམས་ས་དང་པོ་བས།
ཉན་རང་རིགས་ཀྱི་སྒོ་ནས་ཟིལ་གྱིས་གནོན་ནུས། བློའི་སྒོ་ནས་ཟིལ་
གྱིས་གནོན་མི་ནུས་པར་བཤད་པ་ལ་བརྟེན་ནས། ཉན་རང་ལ་ཆོས་ཀྱི་
བདག་མེད་ཕྲ་མོ་མངོན་སུམ་དུ་རྟོགས་པ་ཡོད་པར་གྲུབ་པ་ཡིན་ཏེ།
དེ་ལྟར་མ་ཡིན་ན། ས་བཅུ་པའི་ལུང་དང་འགལ་བ་སོགས་རིགས་པ་
གསུམ་གྱིས་གནོད་པའི་ཕྱིར། ཇི་ལྟར་གནོད་ན། ཤེས་བྱ་ཆོས་ཅན།
བྱང་སེམས་དང་པོ་བ་དེས་ཅི་ཡང་མེད་མན་ཆད་ལ་ཆགས་པ་མངོན་
གྱུར་བ་དང་བྲལ་བའི་ཕྱི་རོལ་པ་བཞིན་དུ། ཉན་རང་དགྲ་བཅོམ་པ་
སྟོང་ཉིད་རྟོགས་པའི་ཤེས་རབ་ཀྱི་ཟིལ་གྱིས་གནོན་ནུས་པར་ཐལ།
( ༢ ༥ བ)དེ་གཉིས་པོ་ལ་སྟོང་ཉིད་རྟོགས་པའི་ཤེས་རབ་མེད་

མཚུངས་གང་ཞིག །བྱང་སེམས་དེ་ལ་སྟོང་ཉིད་རྟོགས་པའི་ཤེས་རབ་
ཡོད་པའི་ཕྱིར། རྟགས་དང་པོ་དེར་ཐལ། ཉན་རང་དགྲ་བཅོམ་པ་ལ་
སྟོང་ཉིད་རྟོགས་པའི་ཤེས་རབ་མེད་པའི་ཕྱིར། ཉན་རང་དགྲ་བཅོམ་
པ་ཆོས་ཅན། ཕྱི་རོལ་པ་བཞིན་དུ་ཁམས་གསུམ་ན་སྤྱོད་པའི་ཕྲ་རྒྱས་
ཐམས་ཅད་མ་སྤངས་པར་ཐལ། དེ་ཐམས་ཅད་ཀྱི་རྩ་བར་གྱུར་པའི་
དངོས་པོ་རང་བཞིན་གྱིས་གྲུབ་པར་འཛིན་པའི་རྟོག་པ་དང་འཛིན་
སྟངས་དངོས་འགལ་དུ་ཞུགས་པའི་ལམ་མ་རྙེད་པའི་ཕྱིར། དེར་ཐལ།
དངོས་པོ་རང་བཞིན་མེད་པར་ཡོངས་སུ་ཤེས་པ་དང་བྲལ་བའི་ཕྱིར།
གཞན་ཡང་དེ་ཆོས་ཅན། གང་ཟག་གི་བདག་མེད་རྫོགས་པར་མ་
རྟོགས་པར་ཐལ། གང་ཟག་རང་བཞིན་མེད་པར་མངོན་སུམ་དུ་མ་
རྟོགས་པའི་ཕྱིར། དེར་ཐལ། གདགས་གཞི་ཕུང་པོ་རང་ངོས་ནས་གྲུབ་
པར་འཛིན་པའི་ཞེན་ཡུལ་སུན་འབྱིན་མི་ནུས་པའི་ཚུལ་གྱི་ཕྱིན་ཅི་
ལོག་གིས་བཅིངས་པ་ཡིན་པའི་ཕྱིར། དེར་ཐལ། ཕུང་པོ་རང་བཞིན་
མེད་པར་ཡོངས་སུ་ཤེས་པ་དང་བྲལ་བའི་ཕྱིར། ཐལ་འགྱུར་སྔ་མ་ལ་
ཁྱབ་པ་ཡོད་དེ།  ིགདགས་གཞི་ཕུང་པོ་རང་བཞིན་གྱིས་གྲུབ་པར་
འཛིན་པའི་རྟོག་པའི་ཞེན་ཡུལ་སུན་ཕྱུང་མི་ནུས་པ་ཇི་སྲིད་འཇུག་གི་
བར་དུ། བཏགས་ཆོས་གང་ཟག་རང་ངོས་ནས་གྲུབ་པར་འཛིན་པའི་
རྟོག་པའི་ཞེན་ཡུལ་སུན་ཕྱུང་མི་ནུས་པར་འཇུག་པ་གང་ཞིག །དེ་ཇི་
སྲིད་འཇུག་གི་བར་དུ་དེའི་དབང་གིས་ལས་བསོག །ལས་དེའི་དབང་
གིས་འཁོར་བར་འཁོར་བའི་ཕྱིར། དེ་སྐད་དུ་ཡང་། རང་འགྲེལ་ལས།
ལུང་འདི་ལས་ནི་ཉན་ཐོས་དང་རང་སངས་རྒྱས་རྣམས་ལ་ཡང་ཆོས་

ཐམས་ཅད་རང་བཞིན་མེད་པར་ཤེས་པ་ཡང་ཡོད་དོ། །ཞེས་བྱ་བར་
གསལ་བར་ངེས་ཏེ་དེ་ལྟ་མ་ཡིན་ན། དངོས་པོ་རང་བཞིན་མེད་པར་
ཡོངས་སུ་ཤེས་པ་དང་བྲལ་བའི་ཕྱིར། འཇིག་རྟེན་པའི་འདོད་ཆགས་
དང་བྲལ་བ་ལྟར་དེ་དག་ཀྱང་སེམས་དང་པོ་བསྐྱེད་པའི་བྱང་ཆུབ
སེམས་དཔས་ཀྱང་རང་གི་བློས་རྣམ་པར་དཔྱད་པས་ཀྱང་ཟིལ་གྱིས་
གནོན་པར་འགྱུར་ལ། ཕྱི་རོལ་པ་བཞིན་དུ་འདི་དག་གིས་ཁམས་
གསུམ་ན་སྤྱོད་པའི་ཕྲ་རྒྱས་ཐམས་ཅད་སྤོང་བར་ཡང་མི་འགྱུར་རོ། །
གཟུགས་ལ་སོགས་པའི་རང་གི་ངོ་བོ་ལ་དམིགས་པས་ཕྱིན་ཅི་ལོག་ཏུ་
འགྱུར་པའི་ཕྱིར། གང་ཟག་གི་བདག་མེད་པར་རྟོགས་པར་ཡང་
( ༢༦ན)མི་འགྱུར་ཏེ། བདག་ཏུ་གདགས་པའི་རྒྱུའི་ཕུང་པོ་ལ་
དམིགས་པའི་ཕྱིར། ཞེས་གསུངས་པའི་ཕྱིར། ཕྱི་མ་དེར་ཐལ། རིན་
ཆེན་ཕྲེང་བ་ལས། ཇི་སྲིད་ཕུང་པོར་འཛིན་ཡོད་པ། །ཞེས་གསུངས་
པའི་ཕྱིར། དེ་ལྟར་ཡིན་ཀྱང་ཕུང་པོ་རང་བཞིན་མེད་པར་མ་རྟོགས་ན།
གང་ཟག་རང་བཞིན་མེད་པར་མ་རྟོགས་པས་མ་ཁྱབ་སྟེ། ཕུང་པོ་རང་
བཞིན་མེད་པ་རྫོགས་པར་རྟོགས་པ་ལ་གང་ཟག་རང་བཞིན་མེད་པ་
རྫོགས་པར་རྟོགས་པ་སྔོན་དུ་འགྲོ་དགོས་པའི་ཕྱིར། ཏིང་འཛིན་རྒྱལ་
པོ་ལས། ཇི་ལྟར་ཁྱོད་ཀྱིས་བདག་གི་འདུ་ཤེས་ནི། །ཤེས་པ་དེ་བཞིན་
ཀུན་ལ་བློས་སྦྱར་བྱ། །ཞེས་དང། འཕགས་པ་སྡུད་པ་ལས་ཀྱང་།
བདག་ཅི་འདྲ་བ་སེམས་ཅན་ཐམས་ཅད་དེ་འདྲར་ཤེས། །སེམས་ཅན་
ཐམས་ཅད་ཅི་འདྲ་དེ་འདྲར་ཆོས་ཀུན་ཤེས། །ཞེས་དང་། རིན་ཆེན་
འཕྲེང་བ་ལས་ཀྱང་། སྐྱེས་བུ་ས་མིན་ཆུ་མ་ཡིན། །མེ་མིན་རླུང་མིན་

ནམ་མཁའ་མིན། །རྣམ་ཤེས་མ་ཡིན་ཀུན་མིན་ན། །དེ་ལས་གཞན་ན་
སྐྱེས་བུ་གང་། །སྐྱེས་བུ་ཁམས་དྲུག་འདུས་པའི་ཕྱིར། །ཡང་དག་མ་ཡིན་
ཇི་ལྟ་བར། །དེ་བཞིན་ཁམས་ནི་རེ་རེ་ཡང༌། །འདུས་ཕྱིར་ཡང་དག་
ཉིད་དུ་མིན། །ཞེས་གསུངས་པའི་ཕྱིར། བྱང་ཆུབ་ལམ་རིམ་ཆུང་བ་
ལས་ཀྱང་། གཞི་གང་ཟག་དང་ཆོས་ཀྱི་སྟེང་དུ་ངེས་རྒྱུའི་བདག་མེད་
ལ་ཕྲ་རགས་མེད་ཀྱང་། ཁྱད་གཞིའི་གནད་ཀྱིས་གང་ཟག་གི་སྟེང་དུ་
ངེས་སླ་ལ་ཆོས་ཀྱི་སྟེང་དུ་ངེས་དཀའ་བའི་ཕྱིར། དཔེར་ན། ཆོས་ཀྱི་
བདག་མེད་མིག་རྣ་སོགས་ཀྱི་སྟེང་དུ་ངེས་དཀའ་ཞིང་གཟུགས་སོགས་
ཀྱི་སྟེང་དུ་ངེས་སླ་བས། དེ་རྣམས་སྔ་མའི་སྟེང་དུ་བདག་མེད་གཏན་
ལ་འབེབ་པའི་དཔེར་འཇོག་པ་བཞིན་ནོ། །ཞེས་གསུངས་པའི་ཕྱིར།
གཞན་ཡང་། གང་ཟག་དང་ཕུང་པོ་ལ་རང་བཞིན་མེད་པ་ངེས་དཀའ་
སླའི་ཁྱད་པར་ཡོད་པར་ཐལ། ནང་སྡེ་གྲུབ་མཐའ་སྨྲ་བ་རྣམས་ཀྱིས་
གང་ཟག་དེ་རང་རང་གི་སྐབས་ཀྱི་བཏགས་ཡོད་དུ་རྟོགས་པའི་ཕྱིར་
དང་། བདག་དང་ཕུང་པོ་གཉིས་ལ་ངེས་དཀའ་སླའི་ཁྱད་པར་ཡོད་
པའི་ཕྱིར།
དེ་ལ་དོགས་པ་དཔྱད་པ་ལ། ཁ་ཅིག་ན་རེ། འཁོར་བ་ལས་གྲོལ་
བའི་གྲོལ་བ་མྱང་འདས་ཐོབ་པ་ལ། དངོས་པོ་རང་བཞིན་མེད་པར་
རྟོགས་མི་དགོས་པར་ཐལ། དངོས་པོ་རང་བཞིན་མེད་པར་རྟོགས་པ་
ལ་མ་བལྟོས་པར་གང་ཟག་རང་རྐྱ་ཐུབ་པའི་རྫས་ཡོད་ཕུང་པོ་དང་ངོ་
བོ་གཅིག་དང་( ༢༦བ)ཐ་དད་གང་རུང་གིས་སྟོང་པ་ཐོས་བསམ་
གྱིས་གཏན་ལ་ཕབ་ནས། དེའི་ཆེད་དུ་བྱ་བའི་གདུལ་བྱས་སྒོམ་བྱེད་ཀྱི་

ཡན་ལག་དང་མ་བྲལ་བར་བསྒོམས་པས་སྒོམ་པ་རབ་ཀྱི་མཐར་ཐུག་
པ་ན། བསྒོམ་བྱའི་དོན་མངོན་སུམ་དུ་རྟོགས་པ་ཡོད་པར་རྣལ་འབྱོར་
མངོན་སུམ་འབྱུང་རུང་གི་རྟགས་ལ་བརྟེན་ནས་གྲུབ་པས། དེ་སྔར་མ་
རྟོགས་པ་གསར་དུ་རྟོགས་པ་མཐོང་ལམ་དང་རྟོགས་ཟིན་གོམས་པ་
རྒྱུན་ལྡན་དུ་བྱས་པ་སྒོམ་ལམ་ཡིན་པས། དེ་གཉིས་ཀྱིས་རིམ་པ་བཞིན་
དུ༑ ཉོན་མོངས་ཀུན་བཏགས་དང་ལྷན་སྐྱེས་སྤོང་ཞིང་། དེ་ཡང་མཐོང་
ལམ་གྱི་བར་ཆད་མེད་ལམ་གྱིས་སྤོང་ཚུལ་ཡིན་པས། ཉོན་མོངས་ཀུན་
ལྷན་དེ་གཉིས་ཀྱི་ས་བོན་སྤངས་ནས། ཿ དགྲ་བཅོམ་པའི་འབྲས་བུ་
མངོན་སུམ་དུ་བྱེད་པའི་ཕྱིར་ཟེར་ན་སྐྱོན་མེད་དེ། དངོས་པོ་རང་
བཞིན་མེད་པར་རྟོགས་པ་ལ་མ་བལྟོས་པར་གང་ཟག་རང་རྐྱ་ཐུབ་
པའི་རྫས་ཡོད་ཀྱིས་སྟོང་པ་ཐོས་བསམ་གྱིས་གཏན་ལ་ཕབ་ནས། སྒོམ་
བྱེད་ཀྱིས་ཡན་ལག་དང་མ་བྲལ་བར་བསྒོམས་པས། བསྒོམ་བྱའི་དོན་
མངོན་སུམ་དུ་རྟོགས་པ་མཐོང་ལམ་དང་། སྔར་མ་རྟོགས་པ་གསར་
པ་སྒོམ་ལམ་མ་ཡིན་པས། དེ་གཉིས་ཀྱིས་ཉོན་མོངས་ཀུན་ལྷན་གྱི་ས་
བོན་སྤོང་མི་ནུས་པས། འདིར་དེ་དྲང་དོན་དུ་འགྲེལ་བར་བྱེད་པའི་
ཕྱིར་ཏེ། དཔེར་ན་སེམས་ཙམ་པས་རྡུལ་ཕྲན་ཆ་མེད་བསགས་པའི་
རགས་པ་ཕྱི་དོན་པ་དང་། དེ་འཛིན་པའི་ཚད་མ་རྫས་གཞན་གྱིས་
སྟོང་པའི་སྟོང་ཉིད་ཐོས་བསམ་གྱིས་གཏན་ལ་ཕབ་ནས། དེའི་ཆེད་དུ་
བྱ་བའི་གདུལ་བྱས་སྒོམ་བྱེད་ཀྱི་ཡན་ལག་དང་མ་བྲལ་བར་བསྒོམས་
པས་བསྒོམ་བྱའི་སྟོང་ཉིད་རྟོགས་པ་ཡོད་པ་དང་། དེའི་སྟེང་ནས་ས་

བཅུ་དང་། ལམ་ཕྱི་མ་གསུམ་བགྲོད་ཚུལ་དང་སྒྲིབ་གཉིས་སྤོང་བའི་
རྣམ་གཞག་བྱེད་པ་འདིར་དྲང་དོན་དུ་འགྲེལ་བ་ལྟ་བུ་ཡིན་པའི་ཕྱིར།
སེམས་ཙམ་པས་རྡུལ་ཕྲན་ཆ་མེད་བསགས་པའི་རགས་པ་ཕྱི་དོན་པ་
དང་༑  དེ་འཛིན་པའི་ཚད་མ་རྫས་གཞན་གྱིས་སྟོང་པའི་སྟོང་ཉིད་ཆོས་
ཀྱི་བདག་མེད་ཕྲ་མོར་མི་འདོད་ཀྱང་། དེ་ལྟར་གསུངས་པ་དང་འགལ་
བའི་སྐྱོན་མེད་དེ། དེའི་ལུགས་ལ། ཕྱི་དོན་བཀག་ནས་ཆོས་ཀྱི་བདག་
མེད་ཕྲ་མོ་གཏན་ལ་འབེབས་པའི་སྐབས་སུ། དོན་སྨྲ་སྡེ་གཉིས་ཀྱིས་
ཕྱིན་ཅི་ལོག་ཏུ་ཇི་ལྟར་བཟུང་བ་ལྟར་སྒྲུབ་པ་དེ་བཀག་ནས། རང་
ལུགས་ཀྱི་ལྟ་བ་གཏན་ལ་འབེབས་པའི་དབང་དུ་བྱས་པའི་ཕྱིར།
དཔེར་ན་ལུགས་འདིར་( ༢༧ན)མཐའ་བཞིའི་སྐྱེ་བ་བཀག་ནས།
ཆོས་ཀྱི་བདག་མེད་གཏན་ལ་འབེབས་པ་ལྟ་བུ་ཡིན་པའི་ཕྱིར། རྣལ་
འབྱོར་མངོན་སུམ་རྒྱུད་ལ་ལྡན་པའི་ཚུར་མཐོང་ཡོད་དེ། ཉེར་ལེན་གྱི་
ཕུང་པོ་མི་རྟག་པར་མངོན་སུམ་དུ་རྟོགས་པའི་ཚུར་མཐོང་ཡོད་པའི་
ཕྱིར༑ དེར་ཐལ། དངོས་པོ་རང་བཞིན་མེད་པར་རྟོགས་པ་ལ་མ་བལྟོས་
པར་རགས་པའི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་
གང་ཟག་ཡོད་པའི་ཕྱིར། རྣམ་བཤད་ལས། མཐོང་ཟིན་གོམས་པར་
བྱེད་པ་ནི་མི་འོང་ཞེས་ཁོ་བོ་ཅག་མི་སྨྲའོ། །ཞེས་གསུངས་པའི་ཕྱིར། ཁ་
ཅིག་གིས། ཁྱབ་པ་འདུ་བྱེད་ཀྱི་སྡུག་བསྔལ་གྱི་མི་རྟག་པ་མངོན་སུམ་
དུ་རྟོགས་པའི་ཚུར་མཐོང་ཡོད་པར་ཐལ། ཉེར་ལེན་གྱི་ཕུང་པོ་མི་རྟག་
པར་མངོན་སུམ་དུ་རྟོགས་པའི་ཚུར་མཐོང་ཡོད་པའི་ཕྱིར། འདོད་ན།
དེ་སྡུག་བསྔལ་གྱི་རང་བཞིན་དུ་མངོན་སུམ་དུ་རྟོགས་པའི་ཚུར་

མཐོང་ཡོད་པར་ཐལ། འདོད་པའི་ཕྱིར། འདོད་ན་མི་འཐད་དེ། ཆོས་
མངོན་པ་ལས། བྱིས་པ་ལག་མཐིལ་ལྟ་བུ་ཡིས། །འདུ་བྱེད་སྡུག་བསྔལ་
སྤུ་མི་རིག། །འཕགས་པ་མིག་དང་འདྲ་བ་ཡིས། །དེ་ཡི་ཡིད་ཀྱང་ཤིན་
ཏུ་འབྱུང་། །ཞེས་གསུངས་པའི་ཕྱིར། ཟེར་ན་སྐྱོན་མེད་དེ། དངོས་པོ་
རང་བཞིན་མེད་པར་རྟོགས་པ་ལ་མ་བལྟོས་པར་མི་རྟག་སོགས་བཅུ་
དྲུག་རྟོགས་པ་ལ་བརྟེན་ནས་གྲོལ་བ་མྱང་འདས་འཐོབ་པར་འདོད་
པའི་གང་ཟག་རྗེས་སུ་འཛིན་པའི་ཆེད་དུ་གསུངས་པས་དྲང་དོན་
དགོངས་པ་ཅན་ཡིན་པའི་ཕྱིར།
ཁ་ཅིག་གིས། འགོག་བདེན་ལ་ཕྲ་རགས་གཉིས་ཡོད་ཀྱང་། བདེན་
པ་ལྷག་མ་གསུམ་ལ་ཕྲ་རགས་གཉིས་གཉིས་མེད་ཟེར་ན། དེ་གསུམ་ལ་
ཡང་ཕྲ་རགས་གཉིས་གཉིས་རེ་ཡོད་པར་ཐལ། ཁྱི་རྒན་རྒྱ་བོ་ལས
གྱི་དབང་གིས་རང་དབང་མེད་པར་སྲོག་དབང་འགགས་པ་རགས་
པའི་མི་རྟག་པ་དང་། དེ་རང་གྲུབ་དུས་ཀྱི་སྐད་ཅིག་གཉིས་པའི་དུས་
སུ་མི་སྡོད་པ་ཕྲ་བའི་མི་རྟག་པ་དང་། གང་ཟག་རང་རྐྱ་ཐུབ་པའི་རྫས་
ཡོད་དུ་འཛིན་པའི་རྟོག་པ་དང་། དེས་དྲངས་པའི་ལས་གཉིས་རགས་
པའི་ཀུན་འབྱུང་དང་།  བདེན་འཛིན་དང་དེས་དྲངས་པའི་ལས་
གཉིས་ཕྲ་བའི་ཀུན་འབྱུང་དང་། བྱང་སེམས་མཐོང་ལམ་པའི་རྒྱུད་ཀྱི་
གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ཀུན
བཏགས་སྤངས་པའི་ཁྱད་པར་དུ་བྱས་པའི་གང་ཟག་རང་རྐྱ་ཐུབ་
( ༢ ༧བ)པའི་རྫས་ཡོད་ཀྱིས་སྟོང་པའི་སྟོང་ཉིད་དེ་རགས་པའི་
འགོག་བདེན་དང་། དེའི་རྒྱུད་ཀྱི་བདེན་འཛིན་ཀུན་བཏགས་སྤངས་

པའི་ཁྱད་པར་དུ་བྱས་པའི་སྟོང་ཉིད་དེ་ཕྲ་བའི་འགོག་བདེན་དང་།
དང་པོ་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་དེ་རགས་
པའི་ལམ་བདེན་དང་། ཕྱི་མ་མངོན་སུམ་དུ་རྟོགས་པའི་ཐེག་ཆེན་གྱི་
མཐོང་ལམ་ཕྲ་བའི་ལམ་བདེན་ཡིན་པའི་ཕྱིར། ཁ་ཅིག་གིས། དངོས་པོ་
རང་བཞིན་མེད་པ་རྟོགས་པ་ལ་མ་བལྟོས་པར་མི་རྟག་སོགས་བཅུ་
དྲུག་རྟོགས་པ་ལ་བརྟེན་ནས་གྲོལ་བ་མྱང་འདས་འཐོབ་ནུས་པར་ཐལ།
མངོན་པ་གཉིས་ནས་བཤད་པའི་ལམ་ལ་བརྟེན་ནས་གྲོལ་བ་མྱང་
འདས་འཐོབ་ནུས་པའི་ཕྱིར། དེར་ཐལ། དེ་ནས་བཤད་པའི་ཐར་པ་དེ་
ཐར་པ་ཡིན་པའི་ཕྱིར། དེར་ཐལ། དེ་ནས་བཤད་པའི་དགྲ་བཅོམ་པ་
དགྲ་བཅོམ་པ་ཡིན་པའི་ཕྱིར། དེར་ཐལ། དེ་ནས་བཤད་པའི་ཐར་ལམ་
ཐར་ལམ་ཡིན་པའི་ཕྱིར་ཟེར་ན་མ་ཁྱབ། མ་གྲུབ་ན་དེར་ཐལ། དེ་ནས་
བཤད་པའི་ངེས་འབྱུང་གི་བསམ་པ་ངེས་འབྱུང་གི་བསམ་པ་ཡིན་
པའི་ཕྱིར། དེར་ཐལ། དེ་ནས་བཤད་པའི་ངེས་འབྱུང་གི་བསམ་པས་
ཟིན་པའི་སོ་ཐར་གྱི་སྡོམ་པ་དེ་ངེས་འབྱུང་གི་བསམ་པས་ཟིན་པའི་སོ་
ཐར་གྱི་སྡོམ་པ་ཡིན་པའི་ཕྱིར། དེར་ཐལ། དེ་ནས་བཤད་པའི་དགེ་
སློང་རྣམ་དག་དེ་དགེ་སློང་རྣམ་དག་ཡིན་པའི་ཕྱིར། དེ་ལྟ་མ་ཡིན་ན།
མངོན་པ་གཉིས་ནས་སྟོང་ཉིད་ཕྲ་མོ་བསྟན་པར་ཐལ། དེ་ནས་བཤད་
པའི་ཐར་པ་དེ་ཐར་པ་ཡིན་པའི་ཕྱིར། དེར་ཐལ། དེ་ནས་བཤད་པའི་
ཐར་པའི་གོ་འཕང་ཐོབ་པའི་གང་ཟག་དེ་ཐར་པའི་གོ་འཕང་ཐོབ་
པའི་གང་ཟག་ཡིན་པའི་ཕྱིར། རྟགས་ཁས། རྩ་བར་འདོད་ན། མ་
བསྟན་པར་ཐལ། རང་འགྲེལ་ལས། ཇི་ལྟར་དབུ་མའི་བསྟན་བཅོས་

ལས༑ །ཞེས་སོགས་གསུངས་པའི་ཕྱིར། མངོན་པ་ནས་བཤད་པའི་དགྲ་
བཅོམ་པ་མེད་ཟེར་ན། དེ་ཡོད་པར་ཐལ། དེ་ནས་བཤད་པའི་སྐྱེས་བུ་
ཟུང་བཞི་གང་ཟག་ཡ་བརྒྱད་ཡོད་པའི་ཕྱིར། དེར་ཐལ། མངོན་པ་ལས།
དེ་ལྟ་བུའི་རྣམ་གཞག་ཅིག་མཛད་པའི་ཕྱིར། དངོས་པོ་རང་བཞིན་
མེད་པར་རྟོགས་པ་ལ་མ་བལྟོས་པར་གང་ཟག་རང་རྐྱ་ཐུབ་པའི་རྫས་
ཡོད་ཀྱིས་སྟོང་པ་མངོན་སུམ་དུ་རྟོགས་པ་ལ་བརྟེན་ནས་གང་ཟག་
རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་མངོན་གྱུར་བ་རེ་
ཞིག་སྤངས་པའི་ཉན་ཐོས་དེ་མངོན་པ་ནས་( ༢༨ན)བཤད་པའི་
དགྲ་བཅོམ་པ་ཡིན་པར་ཐལ། དེ་ནས་བཤད་པའི་དགྲ་བཅོམ་པ་ཡིན་
ན༑ དགྲ་བཅོམ་པ་ཡིན་པས་མ་ཁྱབ་པའི་ཕྱིར། འདོད་བྱས་པ་ལ། དེ་
ཆོས་ཅན། དེ་ནས་བཤད་པའི་དགྲ་བཅོམ་པ་མ་ཡིན་པར་ཐལ། དེ་
ནས་བཤད་པའི་ཉན་ཐོས་སློབ་པ་ཡིན་པའི་ཕྱིར་ཟེར་ན། རྣམ་པ་
གཅིག་ཏུ་ན་མ་ཁྱབ། མ་གྲུབ་ན་དེར་ཐལ། དེ་ནས་བཤད་པའི་ཉན་
ཐོས་གང་ཞིག་ཉན་ཐོས་སློབ་པ་ཡིན་པའི་ཕྱིར། ཞེས་ཟེར། དངོས་པོ་
རང་བཞིན་མེད་པར་རྟོགས་པ་ལ་མ་བལྟོས་པར་མི་རྟག་སོགས་བཅུ་
དྲུག་མངོན་སུམ་དུ་རྟོགས་པ་ལ་བརྟེན་ནས་གྲོལ་བར་འདོད་པའི་
ལུགས་ལ་ཡང་སྟོང་བདག་མེད་རྟོགས་པའི་ཡེ་ཤེས་གྲོལ་ལམ་དངོས་
དང་༑ ལྷག་མ་རྣམས་དེ་རྟོགས་པའི་ཡེ་ཤེས་དེའི་རྒྱུད་སྨིན་བྱེད་དུ་
འདོད་པ་ཡིན་ཏེ། རྣམ་འགྲེལ་ལས། སྟོང་ཉིད་ལྟ་བས་གྲོལ་འགྱུར་གྱི། །
སྒོམ་པ་ལྷག་མ་དེ་དོན་ཡིན། །ཞེས་གསུངས་པའི་ཕྱིར། དངོས་པོ་རང་
བཞིན་མེད་པར་རྟོགས་པ་ལ་མ་བལྟོས་པར་གང་ཟག་རང་རྐྱ་ཐུབ་

པའི་རྫས་ཡོད་ཀྱིས་སྟོང་པ་མངོན་སུམ་དུ་རྟོགས་པའི་ཡེ་ཤེས་དེས་
གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་མངོན་
གྱུར་བ་རེ་ཞིག་སྤོང་ནུས་པ་ཡིན་ཏེ། ཕྱི་རོལ་པ་དང་ཐུན་མོང་དུ་གྱུར་
པའི་ཞི་རགས་ཀྱི་རྣམ་པ་ཅན་གྱི་སྙོམས་འཇུག་དེས། ཅི་ཡང་མེད་མན་
ཆད་ལ་ཆགས་པ་མངོན་གྱུར་བ་དང་བྲལ་བར་ནུས་པའི་ཕྱིར།  དེ་འདྲ་
བའི་ཡེ་ཤེས་དེས་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་
རྟོག་པ་མངོན་གྱུར་བ་དང་དེས་དངོས་སུ་དྲངས་པའི་ལྟ་བ་དང་ལྟ་
མིན་རྣམས་སྤོང་ནུས་ཀྱང་བདེན་འཛིན་དང་དེས་དངོས་སུ་དྲངས་
པའི་ལྟ་བ་དང་ལྟ་མིན་སོགས་སྤོང་མི་ནུས་ཏེ། དེ་བདེན་འཛིན་དང་
འཛིན་སྟངས་དངོས་སུ་འགལ་བའི་ལམ་མ་ཡིན་པའི་ཕྱིར། དེ་ལྟར་
ཡིན་ཀྱང་བདེན་འཛིན་གྱིས་དྲངས་པའི་ཉོན་མོངས་ཡིན་ན་དེས་སྤོང་
མི་ནུས་པས་མ་ཁྱབ་སྟེ།  ོ་གང་ཟག་རང་རྐྱ་ཐུབ་པའི་རྫས་ཡོད་དུ་
འཛིན་པའི་རྟོག་པ་དེ་ཡང་རང་རྒྱུ་བདེན་འཛིན་གྱི་རྩ་བ་ཅན་ཡིན་
པའི་ཕྱིར། ཞི་རགས་ཀྱི་རྣམ་པ་ཅན་གྱི་སྙོམས་འཇུག་དེས་བདེན་
འཛིན་གྱིས་དངོས་སུ་དྲངས་པའི་ཁམས་འོག་མ་ལ་འདུན་པའི་འདོད་
སྲེད་མངོན་གྱུར་བ་སྤོང་མི་ནུས་པ་ཡིན་ཏེ།  ཿ དེ་དང་འཛིན་སྟངས་
འགལ་བའི་བློ་མ་ཡིན་པའི་ཕྱིར། — སྙོམས་འཇུག་དེ་དང་ཡེ་ཤེས་དེ་
གཉིས་པོ་( ༢༨ བ)ཉོན་མོངས་ཀྱི་ས་བོན་སྤོང་མི་ནུས་པར་མཚུངས་
ཀྱང་།༑ མངོན་གྱུར་བ་སྤོང་བ་ལ་ནུས་པ་ཆེ་ཆུང་གི་ཁྱད་པར་ཡོད་དེ།
ཡེ་ཤེས་དེས་སྲིད་རྩེའི་སས་བསྡུས་ཀྱི་གང་ཟག་རང་རྐྱ་ཐུབ་པའི་རྫས་
ཡོད་དུ་འཛིན་པའི་རྟོག་པ་མངོན་གྱུར་བ་རེ་ཞིག་སྤོང་ནུས་སྙོམས་

དང་།༑ སེམས་བདེན་འཛིན་གྱི་དམིགས་གཏད་ཅན་ལ་མྱ་ངན་ལས་
འདས་པ་ཡང་འཐོབ་དཀའ་བར་ཡང་གསུངས་པའི་ཕྱིར། དེ་ཉིད་
ལས༑ གང་ཕྱིར་ལུང་ལས་ལམ་འདི་ནི། །མེད་པར་བྱང་ཆུབ་མེད་པར་
གསུངས། །བསྟན་རྩ་དགེ་སློང་ཉིད་ཡིན་ན། །དགེ་སློང་ཉིད་ཀྱང་
དཀའ་བར་གནདས། །སེམས་ནི་དམིགས་དང་བཅས་རྣམས་ལ། །མྱ་ངན་
འདས་པའང་དཀར་བར་གནས། །ཞེས་གསུངས་པའི་ཕྱིར། (༢༩ན་)
རིགས་པས་གནོད་པའི་ཚུལ་ལ། སྟོང་ཉིད་རྟོགས་པ་ལ་མ་བལྟོས་
པར་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པ་མངོན་སུམ་དུ་
རྟོགས་པ་ལ་བརྟེན་ནས་གང་ཟག་རང་སྐྱ་ཐུབ་པའི་རྫས་ཡོད་དུ་
འཛིན་པའི་རྟོག་པ་མངོན་གྱུར་བ་རེ་ཞིག་སྤངས་པ་དེའི་ཚེ་ན་གྲོལ་བ་
མྱང་འདས་ཐོབ་པ་ཡིན་པར་ཐལ། དེ་འདྲ་བའི་ལམ་ལ་བརྟེན་ནས་
གྲོལ་བ་མྱང་འདས་འཐོབ་ནུས་པ་གང་ཞིག །ཡེ་ཤེས་དེས་ཉོན་སྒྲིབ་ཀྱི་
ས་བོན་སྤོང་མི་ནུས་པའི་ཕྱིར། འདོད་ན། མི་འཐད་དེ། ཁྱོད་རང་གི་
ལུགས་ལ་ཡང་བདེན་པ་མངོན་སུམ་དུ་མཐོང་བ་དང་། མྱང་འདས་
སྤངས་པས་གྲོལ་ན་དེའི་། །དེ་མ་ཐག་ཏུ་དེར་འགྱུརརོ། །ཞེས་གསུངས་
པའི་ཕྱིར། གཞན་ཡང་། ཡེ་ཤེས་དེས་དེ་མངོན་གྱུར་བ་སྤངས་པའི་ཚེ་
ན་གྲོག་བ་མྱང་འདས་ཐོབ་པ་མ་ཡིན་པར་ཐལ། མཉམ་གཞག་དེའི་ཚེ་
ན་གང་ཟག་དེའི་རྒྱུད་ལ་རྟོག་པ་མངོན་གྱུར་བ་དེ་མོད་ཀྱང་། མཉམ་

གཞག་དེ་ལས་ལངས་རྗེས་སུ་དེའི་རྒྱུད་ལ་རྟོག་པ་མངོན་གྱུར་བ་སྐྱེ་
བའི་ཕྱིར་དང་། གང་ཟག་དེའི་རྒྱུད་ལ་འཕེན་བྱེད་ཀྱི་ལས་ནུས་པ་མ་
ཉམས་པར་ཡོད་པའི་ཕྱིར། རྟགས་དང་པོ་དེར་ཐལ། འདུ་ཤེས་མེད་
པའི་སྙོམས་འཇུག་ལ་མཉམ་པར་བཞག་པའི་གང་ཟག་དེའི་རྒྱུད་ལ་
ཚོར་འདུ་རགས་པ་མེད་ཀྱང་སྙོམས་འཇུག་དེ་ལས་ལངས་རྗེས་སུ་
ཚོར་འདུ་རགས་པ་སྐྱེ་བ་ལྟ་བུ་ཡིན་པའི་ཕྱིར། དེ་ཉིད་ལས། སྟོང་པ་
ཉིད་དང་བྲལ་བའི་སེམས། །འགགས་པ་སླར་ཡང་སྐྱེ་འགྱུར་ཏེ། །འདུ་
ཤེས་མེད་པའི་སྙོམས་འཇུག་བཞིན། །ཞེས་གསུངས་པའི་ཕྱིར། རྟགས་
གཉིས་པ་དེར་ཐལ། དེ་ཉིད་ལས། ཉོན་མོངས་མེད་ཀྱང་དེ་དག་ལ། །
ལས་ཀྱི་ནུས་པ་མཐོང་བ་ཡིན། །ཞེས་གསུངས་པའི་ཕྱིར། ཁོ་ན་རེ།
གང་ཟག་དེའི་རྒྱུད་ལ་འཕེན་བྱེད་ཀྱི་ལས་མེད་པར་ཐལ། གང་ཟག་
དེའི་རྒྱུད་ལ་ལས་དེ་ལ་གསོས་འདེབས་བྱེད་ཀྱི་སྲེད་པ་མེད་པའི་ཕྱིར།
དེར་ཐལ། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག
པས་དྲངས་པའི་སྲེད་པ་མེད་པའི་ཕྱིར་ཟེར་ན་མ་ཁྱབ་སྟེ། དེའི་རྒྱུད་
ལ་དེ་འདྲ་བའི་སྲེད་པ་མེད་ཀྱང་བདེན་འཛིན་གྱིས་དྲངས་པའི་སྲེད་
པ་ཡོད་པའི་ཕྱིར། དོན་སྨྲ་( ༢༩བ) ཁྱོད་རང་གི་ལུགས་ལ་ཀུན་
རྨོངས་ཅན་དེ་ལ་ཉོན་མོངས་ཅན་དང་ཉོན་མོངས་ཅན་མ་ཡིན་པ་
གཉིས་འདོད་པ་དེ་བཞིན་དུ། འདིར་སྲེད་པ་དེ་ལ་ཡང་མངོན་པ་ནས་
བཤད་པ་ལྟར་གྱི་དམིགས་རྣམ་འཛིན་པའི་སྲེད་པ་གཅིག་དང་། དེ་མ་
ཡིན་པའི་བདེན་འཛིན་གྱིས་དྲངས་པའི་སྲེད་པ་གཉིས་འདོད་དགོས་
པའི་ཕྱིར། དེར་ཐལ། དེ་ཉིད་ལས། རེ་ཞིག་ཉེར་ལེན་སྲེད་པ་ནི། །མེད་

ཅེས་ངེས་པ་ཉིད་ཅེ་ན། །སྲེད་འདི་ཉོན་མོངས་ཅན་མིན་ཡང་། །ཀུན་
རྨོངས་བཞིན་དུ་ཅི་སྟེ་མེད། །ཅེས་གསུངས་པའི་ཕྱིར། སྲེད་འདི་ཉོན་
མོངས་ཅན་མིན་ཡང་། །ཞེས་པའི་དོན་ཡང་། བདེན་འཛིན་གྱིས་
དྲངས་པའི་སྲེད་པ་དེ་མངོན་པ་ནས་བཤད་པ་ལྟར་གྱི་དམིགས་རྣམ་
འཛིན་པའི་སྲེད་པ་མ་ཡིན་པའི་དོན་ཡིན་གྱི་ཉོན་མོངས་ཅན་མ་ཡིན་
པའི་དོན་མ་ཡིན་ཏེ། ཉོན་མོངས་ཅན་ཡིན་པའི་ཕྱིར་ཟེར་ན།
འཐད་པར་ཐལ། སྲེད་པ་ཡིན་ན་ཉོན་མོངས་ཅན་ཡིན་དགོས་པའི་
ཕྱིར༑ དེར་ཐལ། བདེན་འཛིན་ཡིན་ན། ཉོན་མོངས་ཅན་ཡིན་དགོས་
པའི་ཕྱིར། དེར་ཐལ། གང་ཟག་དེའི་རྒྱུད་ལ་བདེན་འཛིན་གྱིས་དྲངས་
པའི་སྲེད་པ་སྐྱེ་བའི་ཚུལ་ཡོད་པའི་ཕྱིར། དེར་ཐལ། དེའི་རྒྱུད་ལ་ཚོར་
བའི་འཁོར་གསུམ་བདེན་པར་འཛིན་པའི་བདེན་འཛིན་གྱི་ཞེན་ཡུལ་
སུན་མ་ཕྱུང་བའི་ཚུལ་གྱི་ཡོད་པ་གང་ཞིག །དེ་ཇི་སྲིད་འཇུག་གི་བར
དུ་ཚོར་བ་བདེ་བ་སྐྱེས་པ་ན་མི་འབྲལ་བར་འདོད་པའི་སྲེད་པ་སྐྱེ་
ཚོར་བ་སྡུག་བསྔལ་སྐྱེས་པ་ན་འབྲལ་འདོད་ཀྱི་སྲེད་པ་སྐྱེ་བའི་ཕྱིར།
དེར་ཐལ། དེ་ལྟར་སྐྱེ་བའི་མཐུན་རྐྱེན་ཚང་ཞིང་འགལ་རྐྱེན་དང་བྲལ་
བའི་ཕྱིར། དེར་ཐལ། དེ་ཉིད་ལས། ཚོར་བའི་རྐྱེན་གྱིས་སྲེད་པ་སྟེ། །
ཚོར་བ་དེ་དག་ལ་ཡང་ཡོད། །ཅེས་གསུངས་པའི་ཕྱིར།
རང་ལུགས་ལ། དེ་འདྲ་བའི་བདེན་འཛིན་སྤོང་ཚུལ་ཡོད་དེ། · ཚོར་
བའི་འཁོར་གསུམ་བདེན་མེད་དུ་མངོན་སུམ་དུ་རྟོགས་པ་ལ་བརྟེན་
ནས་སྤོང་བའི་ཕྱིར། དེར་ཐལ། དེ་སྐད་དུ་ཡང་། གང་ཚེ་ཚོར་པོ་
འགའ་མེད་ཅིང་། །ཚོར་བའང་ཡོད་པ་མ་ཡིན་པ། །དེ་ཚེ་གནས་སྐབས་

འདི་མཐོང་ནས། །སྲེད་པ་ཅི་ཕྱིར་ལྡོག་མི་འགྱུར། །ཞེས་གསུངས་པའི་
ཕྱིར༑ ཁ་ཅིག་གིས། ལུང་དེ་རྣམས་ཀྱི་དོན། དངོས་པོ་རང་བཞིན་མེད་
པར་རྟོགས་པ་ལ་མ་བལྟོས་པར་གང་ཟག་རང་རྐྱ་ཐུབ་པའི་རྫས་ཡོད་
ཀྱིས་སྟོང་པ་རྟོགས་པའི་ཡེ་ཤེས་ཀྱིས། ཉོན་མོངས་ཀུན་བཏགས་སྤོང་
ནུས་ལྷན་སྐྱེས་སྤོང་མི་ནུས་པའི་ཁྱད་པར་འབྱེད་པ་ཡང་(༣་ན)མི་
རིགས་ཏེ། དེས་རེ་ཞིག་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་
པའི་རྟོག་པ་ལྷན་སྐྱེས་དང་ཀུན་བཏགས་མངོན་གྱུར་བ་སྤོང་ནུས་
པར་ཡང་མཚུངས། དེ་གཉིས་ཀའི་ས་བོན་སྤོང་མི་ནུས་པར་མཚུངས་
པའི་ཕྱིར། དེས་ན་ཕུང་པོ་རང་བཞིན་མེད་པར་རྟོགས་མི་ནུས་ན་གང་
ཟག་རང་བཞིན་མེད་པར་རྟོགས་མི་ནུས་པས་དེ་མ་རྟོགས་ན་གང་
ཟག་གི་བདག་མེད་རྫོགས་པར་རྟོགས་མི་ནུས་པ་དང༌། ཕུང་པོ་བདེན་
འཛིན་ཆོས་ཀྱི་བདག་འཛིན་ཡིན་ན། གང་ཟག་བདེན་འཛིན་གང་
ཟག་གི་བདག་འཛིན་ཡིན་དགོས། དེ་གང་ཟག་གི་བདག་འཛིན་ཡིན་
ན༑ དེ་མ་ཟད་བར་དུ་ཆགས་སོགས་ཉོན་མོངས་རྣམས་མི་ལྡོག་པས་དེ་
གཉིས་ཀ་ཉོན་མོངས་ཅན་གྱི་མ་རིག་པར་འཇོག་དགོས་པར་མཚུངས་
པ་ཡིན་ཏེ། ཕུང་པོ་རང་བཞིན་མེད་པ་ཆོས་ཀྱི་བདག་མེད་ཕྲ་མོ་དང་།
གང་ཟག་རང་བཞིན་མེད་པ་གང་ཟག་གི་བདག་མེད་ཕྲ་མོར་འཇོག་
མི་འཇོག་རྒྱུ་མཚན་རྣམ་པ་ཀུན་ཏུ་མཚུངས་པའི་ཕྱིར། དེར་ཐལ། ཆོས་
དང་གང་ཟག་གི་སྟེང་དུ་གཅིག་དུ་བྲལ་ལ་སོགས་པའི་རིགས་པ་ཡང་
དག་ལ་བརྟེན་ནས། དགག་བྱ་རང་བཞིན་གྱིས་གྲུབ་པ་འགོག་ནུས་མི་
ནུས་རྒྱུ་མཚན་རྣམ་པ་ཀུན་ཏུ་མཚུངས་པའི་ཕྱིར།

༈ གཉིས་པ་ཤེས་བྱེད་ཀྱི་ཁུངས་བཀོད་པ་ལ། ཐེག་ཆེན་གྱི་མདོ་
དང་བསྟན་བཅོས་ཀྱི་ཤེས་བྱེད་བཀོད་པ་དང་། ཐེག་དམན་གྱི་མདོའི་
ཤེས་བྱེད་བཀོད་པ་དང་གཉིས་ལས། དང་པོ་ལ། འཁོར་བ་ལས་གྲོལ་
བའི་གྲོལ་བ་མྱང་འདས་འཐོབ་པ་ལ་དངོས་པོ་རང་བཞིན་མེད་པའི་
རྟོགས་དགོས་པ་ཡིན་ཏེ། ཉེར་ལེན་གྱི་ཕུང་པོ་བདེན་པར་བཟུང་ནས།
མི་རྟག་སྡུག་བསྔལ་སོགས་བསྒོམས་པས་གྲོལ་བ་མྱང་འདས་ཐོབ་མི་
ནུས་པའི་ཕྱིར། དེར་ཐལ། དཔེར་ན། སྤྲུལ་པའི་བུད་མེད་ལ་བུད་མེད་
དངོས་གནས་པ་བཟུང་ནས་མི་རྟག་སྡུག་བསྔལ་སོགས་སུ་བསྒོམས་
པས་བུད་མེད་དངོས་ལ་ཆགས་པ་མི་ལྡོག་པ་ལྟ་བུ་ཡིན་པའི་ཕྱིར།
དེར་ཐལ། ལྷག་བསམ་བསྟན་པའི་མདོ་ཚིག་གསལ་དུ་དྲངས་པ་ལས།
དཔེར་ན་མི་ལ་ལ་ཞིག་གིས་སྒྱུ་མ་མཁན་གྱི་རོལ་མོ་བྱུང་བའི་ཚེ། སྒྱུ་མ་
མཁན་གྱིས་སྤྲུལ་པའི་བུད་མེད་མཐོང་ནས་འདོད་ཆགས་ཀྱི་སེམས་
བསྐྱེད་དེ་འདོད་ཆགས་ཀྱིས་སེམས་དཀྲིས་ནས་འཁོར་གྱིས་འཇིགས་
ཤིང་བག་ཚ་སྟེ། སྟན་ལས་ལངས་ནས་སོང་སྟེ། དེ་སོང་ནས་
( ༣༠བ)ཀྱང་བུད་མེད་དེ་ཉིད་ལ་མི་སྡུག་པར་ཡིད་ལ་བྱེད་ཅིང་། མི་
རྟག་པ་དང་སྡུག་བསྔལ་བ་དང་། སྟོང་པ་དང་། བདག་མེད་པར་ཡིད་
ལ་བྱེད་ན། རིགས་ཀྱི་བུ་དེ་ཇི་སྙམ་དུ་སེམས། མི་དེ་ཡང་དག་པར་
ཞུགས་པ་ཡིན་ནམ་འོན་ཏེ་ལོག་པར་ཞུགས་པ་ཡིན། གསོལ་པ། བཅོམ་
ལྡན་འདས་གང་བུད་མེད་མ་མཆིས་པ་ལ་མི་སྡུག་པར་ཡིད་ལ་བྱེད་
ཅིང་༑ མི་རྟག་པ་དང་། སྡུག་བསྔལ་བ་དང་། སྟོང་པ་དང་། བདག་
མེད་པར་ཡིད་ལ་བགྱིད་པའི་མི་དེའི་མངོན་པར་བརྩོན་པ་དེ་ནི་ལོག་

པ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ་
འདི་ན་དགེ་སློང་དང་། དགེ་སློང་མ་དང༌། དགེ་བསྙེན་དང་། དགེ་
བསྙེན་མ་ཁ་ཅིག །མ་སྐྱེས་ཤིང་མ་བྱུང་བའི་ཆོས་རྣམས་ལ་མི་སྡུག་
པར་ཡིད་ལ་བྱེད་ཅིང་། མི་རྟག་པ་དང་། སྡུག་བསྔལ་བ་དང་། སྟོང་པ་
དང་། བདག་མེད་པར་ཡིད་ལ་བྱེད་པ་གང་ཡིན་པ་དེ་དག་ཀྱང་དེ་
དང་འདྲ་བར་ལྟ་བར་བྱའོ། །ང་ནི་མི་བླུན་པོ་དེ་དག་ལ་ལམ་སྒོམ་པ་
ཡིན་ནོ། །ཞེས་མི་སྨྲ་སྟེ། དེ་དག་ནི་ལོག་པར་ཞུགས་པ་ཞེས་བྱའོ། །ཞེས་
གསུངས་པའི་ཕྱིར། ཉེར་ལེན་གྱི་ཕུང་པོ་བདེན་པར་བཟུང་ནས་མི་
རྟག་སྡུག་བསྔལ་སོགས་སུ་སྒོམ་པས།  ཿ རྟག་འཛིན་གྱི་ཉོན་མོངས་
མངོན་གྱུར་བ་ཙམ་སྤོང་མི་ནུས་པ་ཡིན་གྱི། བདེན་འཛིན་རྒྱུད་ལ་ལྡན་
པའི་གང་ཟག་གིས་ཉེར་ལེན་གྱི་ཕུང་པོ་མི་རྟག་སྡུག་བསྔལ་སོགས་སུ་
སྒོམ་པས་རྟག་འཛིན་གྱི་ཉོན་མོངས་མངོན་གྱུར་བ་ཙམ་སྤོང་མི་ནུས་
པ་མ་ཡིན་ཏེ། དེ་ལྟར་སྒོམ་པའི་ཤེས་པ་དེ་ལོག་ཤེས་མ་ཡིན་པའི་ཕྱིར།
གཞན་ཡང་། མི་རྟག་སོགས་བཅུ་དྲུག་བདེན་པར་བཟུང་ནས་མི་རྟག་
སོགས་སུ་སྒོམ་པས་ཉོན་མོངས་མངོན་གྱུར་བ་རེ་ཞིག་སྤངས་པ་དེའི་
ཚེ༑ བདག་གིས་ཐར་པ་ཐོབ་བོ་སྙམ་པ་ན། དེ་འཆི་འཕོ་བའི་ཚེ་སྐྱེ་བ་
ལེན་དགོས་པར་མཐོང་ནས་སངས་རྒྱས་ཀྱི་བྱང་ཆུབ་ལ་ཡིད་བརྟན་
མི་རུང་བའི་ལོག་ལྟ་སྐྱེས། དེའི་དབང་གིས་ངན་སོང་དུ་སྐྱེ་བ་ཡོད་པ་
དང་།༑ བདེན་བཞི་རང་བཞིན་གྱིས་མེད་པར་མངོན་སུམ་དུ་རྟོགས་
པས་བདེན་བཞིའི་གནས་ཚུལ་ཇི་ལྟ་བ་བཞིན་དུ་མཐོང་བར་གསུངས་
པ་ཡིན་ཏེ། བསམ་གཏན་དཔེ་མཁྱུད་ཀྱིས་ཞུས་པའི་མདོ་ཚིག་གསལ་
 

གང་གིས་ཆོས་ཐམས་ཅད་གཏན་ཡོངས་སུ་མྱ་ངན་ལས་འདས་པར་
མཐོང་བ་དེས་ནི་འགོག་པ་མངོན་དུ་བྱེད་པ་ཡིན་ནོ། །གང་གིས་ཆོས་
ཐམས་ཅད་ཤིན་ཏུ་མ་སྐྱེས་པར་མཐོང་བ་དེས་ནི་ལམ་སྒོམ་པ་ཡིན་
ནོ༑ །ཞེས་གསུངས་པའི་ཕྱིར་དང་། གཞན་ཡང་། རྒྱུན་ཞུགས་འབྲས་
གནས་ཀྱི་རྒྱུད་ལ་རང་ཉིད་དང་རྒྱུན་ཞུགས་ཀྱི་འབྲས་བུ་བདེན་པར་
འཛིན་པའི་བདེན་འཛིན་གྱི་ཞེན་ཡུལ་སུན་མ་ཕྱུང་བའི་ཚུལ་གྱི་ཡོད་
ན༑ འཐོབ་པ་པོ་རང་ཉིད་དང་ཐོབ་བྱ་རྒྱུན་ཞུགས་ཀྱི་འབྲས་བུ་བཞག་
ཏུ་མེད་པ་དང་། རང་ཉིད་རང་ཉིད་ལ་བདག་ཏུ་འཛིན་པ་དང་།
སེམས་ཅན་དུ་འཛིན་པ་སོགས་སུ་གསུངས་པ་ཡིན་ཏེ། ཤེར་ཕྱིན་སུམ་
བརྒྱ་པ་ལས། རབ་འབྱོར་འདི་ཇི་སྙམ་དུ་སེམས། རྒྱུན་དུ་ཞུགས་པ་
འདི་སྙམ་དུ་བདག་གི་རྒྱུན་དུ་ཞུགས་པའི་འབྲས་བུ་ཐོབ་པོ་སྙམ་དུ་
སེམས་སམ། རབ་( ༣ ༡བ) འབྱོར་གྱིས་གསོལ་པ། བཅོམ་ལྡན་འདས་
དེ་ནི་མ་ལགས་སོ། །དེ་ཅིའི་སླད་དུ་ཞེ་ན། བཅོམ་ལྡན་འདས་དེ་ནི་
ཞུགས་པ་ཞེས་བྱའོ། །བཅོམ་ལྡན་འདས་གལ་ཏེ་རྒྱུན་དུ་ཞུགས་པ་དེ་
འདི་སྙམ་དུ་བདག་གིས་རྒྱུན་དུ་ཞུགས་པའི་འབྲས་བུ་ཐོབ་བོ་སྙམ་དུ་
སེམས་པར་གྱུར་ན། དེ་ཉིད་དེའི་བདག་ཏུ་འཛིན་པར་འགྱུར་བ་
ལགས་སོ། སེམས་ཅན་དུ་འཛིན་པ་དང་། སྲོག་ཏུ་འཛིན་པ་དང་།
གང་ཟག་ཏུ་འཛིན་པར་འགྱུར་ལགས་སོ། །ཞེས་གསུངས་པའི་ཕྱིར།
ཡུམ་གྱིས་མདོ་ལས་ཀྱང་། ཐེག་ཆེན་གྱི་སྒྲུབ་པ་ཐེག་དམན་གྱི་སྒྲུབ་པ་
ལས་ཁྱད་པར་དུ་འཕགས་པར་འཆད་པ་དེའི་ཚེ་ན། སེམས་ཅན་

ཐམས་ཅད་མི་གནས་པའི་མྱང་འདས་ལ་འགོད་འདོད་ཀྱི་ཐབས་ཁྱད་
པར་ཅན་གྱིས་ཟིན་པའི་སྒོ་ནས་བཤད་ཀྱི། སྟོང་ཉིད་རྟོགས་པའི་ཤེས་
རབ་ཡོད་མེད་ཀྱི་སྒོ་ནས་བཤད་པ་མ་ཡིན་པའི་ཕྱིར། རྒྱུན་ཞུགས་ཀྱི་
རྒྱུད་ལ་བདེན་འཛིན་གྱི་ཞེན་ཡུལ་སུན་མ་ཕྱུང་བའི་ཚུལ་གྱི་ཡོད་ན་
མཐོང་སྤངས་ཀུན་སྦྱོར་གསུམ་མ་སྤངས་པས་དེ་དག་བཞག་ཏུ་མི་
རུང་བ་ཡིན་གྱི། བདེན་འཛིན་རྒྱུད་ལ་ལྡན་པ་ཙམ་གྱིས་མ་ཡིན་ཏེ།
འབྲས་གནས་དང་པོ་གཉིས་ཀྱི་རྒྱུད་ལ་བདེན་འཛིན་ལྷན་སྐྱེས་འཇུག་
པ་ཡོད་པའི་ཕྱིར། འཕགས་པ་ལ་སྟོང་ཉིད་རྟོགས་མྱོང་གིས་ཁྱབ་པ་
ལུགས་འདིར་འདོད་པར་མ་ཟད། དེ་ལྟར་འདོད་པའི་རང་རྒྱུད་པ
ཡང་ཡོད་དེ། སློབ་དཔོན་ཤེར་འབྱུང་བློ་གྲོས་འདི་ཤེར་ཕྱིན་གྱི་སྦས་
དོན་མཛད་པ་པོ་དང་སྤྱོད་འཇུག་གི་འགྲེལ་པ་མཛད་པ་པོ་གཉིས་
གང་ཡིན་བརྟག །དང་པོ་ཡིན་ན། འཕགས་པ་ལ་སྟོང་ཉིད་རྟོགས་མྱོང་
གིས་ཁྱབ་པའི་ཤེས་བྱེད་ཤེར་ཕྱིན་སུམ་བརྒྱ་པའི་ལུང་དེ་འདྲེན་པར་
བྱེད་པའི་ཕྱིར། དེས་ན་ལུགས་འདིར་ནི་འཕགས་པ་ལ་སྟོང་ཉིད་
རྟོགས་མྱོང་གིས་ཁྱབ་པ་ཡིན་ཏེ། གྲོལ་བ་མྱང་འདས་འཐོབ་པ་ལ་སྟོང་
ཉིད་མངོན་སུམ་དུ་རྟོགས་དགོས་པ་གང་ཞིག །ཉན་རང་དགྲ་བཅོམ་
པ་འཁོར་བའི་འཆིང་བ་ལས་མ་གྲོལ་བར་འདོད་པའི་མཁས་པ་སུ་
ཡང་མེད་ཅིང་། · རིགས་པས་ཀྱང་མི་འཐད་པའི་ཕྱིར། གྲོལ་བ་མྱང་
འདས་པ་ཐོབ་པ་ལ་སྟོང་ཉིད་མངོན་སུམ་དུ་རྟོགས་དགོས་པ་
ཆེན་གྱི་མདོ་ལས་གསུངས་པར་མ་ཟད། བསྟན་བཅོས་ལས་གསུངས་
པ་ཡིན་ཏེ། ཕུང་པོ་བདེན་པར་འཛིན་པའི་བདེན་འཛིན་གྱི་ཞེན་ཡུལ་

སུན་ཕྱུང་མི་ནུས་པར་ཇི་སྲིད་འཇུག་གི་བར་དུ་གང་ཟག་བདེན་པར་
འཛིན་པའི་བདེན་( ༣༢ན)འཛིན་གྱི་ཞེན་ཡུལ་སུན་ཕྱུང་མི་ནུས་
པའི་ཚུལ་གྱི་འཇུག །དེ་ཇི་སྲིད་འཇུག་གི་བར་དུ་ལས་བསགས། ལས་
དེའི་དབང་གིས་འཁོར་བར་འཁོར་བ་མགོན་པོ་ཀླུ་སྒྲུབ་ཀྱིས་བཞེད་
པའི་ཕྱིར། དེར་ཐལ། · རིན་ཆེན་ཕྲེང་བ་ལས། ཇི་སྲིད་ཕུང་པོར་འཛིན་
ཡོད་པ། །དེ་སྲིད་དེ་ལ་ངར་འཛིན་ཡོད། །ཅེས་གསུངས་པའི་ཕྱིར།
གྲུབ་མཐའ་འོག་མ་རྣམས་དང་ཐུན་མོང་དུ་གྲགས་པའི་གང་ཟག་གི་
བདག་མེད་ནི། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པའི་
བདག་མེད་རགས་པ་དེ་ལ་བྱེད་པ་ཡིན་གྱི། གང་ཟག་གི་བདག་མེད་
ཕྲ་མོ་ལ་བྱེད་པ་མ་ཡིན་ཏེ། གང་ཟག་རང་བཞིན་གྱིས་མེད་པར་མ་
རྟོགས་ན། · གང་ཟག་གི་བདག་མེད་རྫོགས་པར་རྟོགས་མི་ནུས་པའི་
ཕྱིར༑ ཁ་ཅིག །ཉན་རང་གིས་བདག་མེད་མངོན་སུམ་དུ་རྟོགས་པའི་
དོན་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པ་མངོན་སུམ་དུ་
རྟོགས་པ་ལ་བྱས་ནས། གྲུབ་མཐའ་འོག་མ་རྣམས་དང་ཆོས་ཀྱི་བདག་
མེད་ཕྲ་མོ་མངོན་སུམ་དུ་རྟོགས་པ་ཡོད་མེད་ཀྱི་སྒོ་ནས་འབྱེད་པ་མི་
རིགས་ཏེ། གང་ཟག་རང་བཞིན་མེད་པར་མ་རྟོགས་ན། གང་ཟག་གི
བདག་མེད་རྟོགས་མི་ནུས་པར་བཤད་ཟིན་པའི་ཕྱིར། གང་ཟག་རང་
རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་དེ་འཇིག་ལྟ་རགས་པ་
ཡིན་ཏེ། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པའི་སྟོང་ཉིད་
དེ་གང་ཟག་གི་བདག་མེད་རགས་པ་ཡིན་པའི་ཕྱིར། ལམ་གསུམ་ཐོག་
མཐའ་དབུས་མེད་པ། །ཞེས་པའི་དོན་ཡང་ཡོད་དེ། གང་ཟག་བདེན་

པར་འཛིན་པའི་བདེན་འཛིན་གྱི་ཞེན་ཡུལ་སུན་ཕྱུང་མི་ནུས་པར་ཇི་
སྲིད་འཇུག་གི་བར་དུ། ཀུན་ནས་ཉོན་མོངས་པའི་ཉོན་མོངས་པ་དང་།
སྐྱེ་བའི་ཉོན་མོངས་པ་སོགས་གསུམ་གྱི་དབང་གིས་སྔ་ཕྱི་བར་
མཚམས་མེད་པར་འཁོར་བའི་དོན་ཡིན་པའི་ཕྱིར། དེ་ལས་ལྡོག་པའི་
ཐབས་ཡོད་དེ། དུས་གསུམ་དུ་རང་གཞན་གཉིས་ཀ་དང་། ང་དང་ང་
ཡི་བ་རྣམས་རང་བཞིན་གྱིས་མེད་པར་རྟོགས་ཤིང་གོམས་པར་བྱས་
པ་ལ་བརྟེན་ནས་སྤོང་བའི་ཕྱིར། དེར་ཐལ། རིན་ཆེན་ཕྲེང་བ་ལས། དེ་
ནི་རང་གཞན་གཉིས་ཀ་དང་། །དུས་གསུམ་ཉིད་དུའང་མ་ཐོབ་ཕྱིར། །
ངར་འཛིན་པ་ནི་ཟད་པར་འགྱུར། །དེ་ལས་ལས་དང་སྐྱེ་བ་ཡང་། །
ཞེས་གསུངས་པའི་ཕྱིར། དེ་ལྟར་ལྡོག་པའི་རྒྱུ་མཚན་ཡོད་དེ། དེ་ལྟར་
རྟོགས་ཤིང་གོམས་པར་བྱས་པས་(༣༢བ)འཁོར་བའི་རྩ་བར་གྱུར་
པའི་བདག་འཛིན་ལྡོག་པས་རྒྱུ་མེད་པའི་མེ་བཞིན་དུ་འཁོར་བ་ལས་
ལྡོག་པའི་ཕྱིར། དེ་ཉིད་ལས། དེ་ལྟར་ཡང་དག་ཇི་བཞིན་དུ། །འགྲོ་བ་
དོན་མེད་ཤེས་ནས་ནི། །རྒྱུ་མེད་པ་ཡི་མེ་བཞིན་དུ། །གནས་མེད་ལེན་
མེད་མྱ་ངན་འདའ། །ཞེས་གསུངས་པའི་ཕྱིར། ཁ་ཅིག་གིས། དེའི་དོན་
ཐེག་ཆེན་གྱི་རིགས་ཅན་རྣམས་ཀྱིས་ཐེག་ཆེན་གྱི་བྱང་ཆུབ་འཐོབ་པ་
ལ༑ སྟོང་ཉིད་རྟོགས་དགོས་པའི་དོན་ཡིན་ཟེར་ན། དེ་ཡང་མི་འཐད་
དེ༑ཐེག་དམན་གྱི་རིགས་ཅན་རྣམས་ཀྱིས་ཐེག་དམན་གྱི་བྱང་ཆུབ་
འཐོབ་པ་ལ་སྟོང་ཉིད་མངོན་སུམ་དུ་རྟོགས་དགོས་པར་མཐོང་ནས་
ཐེག་ཆེན་གྱི་རིགས་ཅན་རྣམས་ཀྱིས་ཐེག་ཆེན་གྱི་བྱང་ཆུབ་འཐོབ་པ་
ལ་སྟོང་ཉིད་མངོན་སུམ་དུ་རྟོགས་ནས་དེ་སྒོམ་པར་བསྟན་ཞིང་། འོན་

ཀྱང་ཁྱད་པར་མེད་པ་མ་ཡིན་ཏེ། སྙིང་རྗེ་དང་སྨོན་ལམ་གྱི་དབང་
གིས་འཁོར་བའི་གནས་སུ་སྐྱེ་བ་ལེན་མི་ལེན་གྱི་ཁྱད་པར་ཡོད་པའི་
ཕྱིར༑ དེར་ཐལ། དེ་ཉིད་ལས། དེ་ལྟར་བྱང་ཆུབ་སེམས་དཔས་ཀྱང་། །
མཐོང་ནས་བྱང་ཆུབ་ངེས་པར་འདོད། །འོན་ཀྱང་དེ་ནི་སྙིང་རྗེ་ཡིས། །
བྱང་ཆུབ་བར་དུ་སྲིད་མཚམས་སྦྱོར། །ཞེས་གསུངས་པའི་ཕྱིར།
གཉིས་པ་ཐེག་དམན་གྱི་མདོའི་ཤེས་བྱེད་འགོད་པ་ལ། གྲོལ་བ་
མྱང་འདས་འཐོབ་པ་ལ་སྟོང་ཉིད་རྟོགས་དགོས་པ་ཐེག་ཆེན་གྱི་མདོ་
དང་བསྟན་བཅོས་ལས་ཀྱང་གསུངས་པར་མ་ཟད།ཐེག་དམན་གྱི་
མདོ་ལས་ཀྱང་གསུངས་པ་ཡིན་ཏེ། ཕྲན་ཚེགས་ལས། གཟུགས་ནི་དབུ་
བ་བརྡོས་པ་འདྲ། །ཚོར་བ་ཆུ་ཡི་ཆུ་བུར་འདྲ། །འདུ་ཤེས་སྨིག་རྒྱུ་ལྟ་བུ་
སྟེ༑ །འདུ་བྱེད་རྣམས་ནི་ཆུ་ཤིང་བཞིན། །རྣམ་པར་ཤེས་པ་སྒྱུ་མ་ལྟར། །
ཉི་མའི་གཉེན་གྱིས་བཀའ་སྩལ་ཏེ། །ཞེས་གསུངས་པའི་ཕྱིར། དང་པོ་
ཉིད་ནས་ཐེག་དམན་དུ་རིགས་ངེས་པའི་ཐེག་དམན་ལ་སྟོང་ཉིད་
མངོན་སུམ་དུ་རྟོགས་པ་མེད་པར་བཞེད་པའི་སློབ་དཔོན་ལེགས་ལྡན་
འབྱེད་ལ་སོགས་པ་རྣམས། མདོ་དེས་སྟོང་ཉིད་ཕྲ་མོ་བསྟན་པར་མི་
བཞེད་པར། གཟུགས་སོགས་གང་ཟག་གི་བདག་ཏུ་སྣང་ཡང་དེར་མ་
གྲུབ་པ་དབུ་བ་བརྡོས་པ་དང་འདྲ་བར་བསྟན་པར་བཞེད་དེ། ཀུན་
ལས་བཏུས་ལས། གཟུགས་སོགས་མི་རྟག་པ་དབུ་བ་བརྡོས་པ་དང་
འདྲ་བར་བཤད་པའི་ཕྱིར། ཁ་ཅིག་གིས། ཐེག་དམན་གྱི་སྡེ་སྣོད་ལས་
ཆོས་ཀྱི་བདག་མེད་ཕྲ་མོ་མ་བསྟན་པར་ཐལ། བྱང་ཆུབ་སེམས་འགྲེལ་
སྟོན་པས་ཐེག་དམན་རྣམས་ལ་ཕུང་པོ་ལྔ་རང་བཞིན་གྱིས་གྲུབ་

པར་གསུངས་པ་དང་། ཐེག་ཆེན་( ༣༣ན)རྣམས་ལ་རང་བཞིན་མེད་
པར་དབུ་བ་བརྡོས་པ་དང་འདྲ་བར་གསུངས་པར་བཤད་ཟིན་པའི་
ཕྱིར་ཟེར་ན། དེ་མི་འཐད་དེ། དེ་དང་པོ་ཉིད་ནས་ཐེག་དམན་དུ་
རིགས་ངེས་པའི་སྟོང་ཉིད་སྟོན་པའི་སྣོད་དུ་མི་རུང་བའི་ཐེག་དམན་
ལ་དགོངས་པ་ཡིན་གྱི། ཐེག་དམན་ཐམས་ཅད་ལ་དགོངས་པ་མ ཡིན་
པའི་ཕྱིར་ཏེ། བྱང་ཆུབ་སེམས་འགྲེལ་ལས། གང་དག་སྟོང་ཉིད་མི་ཤེས་
པ༑ །དེ་དག་ཐར་པ་རྟེན་མ་ཡིན། །འགྲོ་དྲུག་སྲིད་པའི་བཙོན་ར་ནི། །
རྨོངས་པ་དེ་དག་འཁོར་བར་འགྱུར། །ཞེས་གསུངས་པའི་ཕྱིར། གཞན་
ཡང་ཐེག་དམན་གྱི་སྡེ་སྣོད་ལས་ཆོས་ཀྱི་བདག་མེད་ཕྲ་མོ་བསྟན་
པར་ཐལ། དེ་ཉིད་ལས། སྟོང་ཉིད་སྟོན་པ་ན་འདུས་བྱས་ཟད་པ་སྟོང་
ཉིད་དུ་སྟོན་པ་དང་། ཐེག་ཆེན་གྱི་སྡེ་སྣོད་ལས། འདུས་བྱས་རང་
བཞིན་གྱིས་སྐྱེ་བ་མེད་པ་སྟོང་ཉིད་དུ་བསྟན་པས། དེ་གཉིས་སྟོང་ཉིད་
དུ་དོན་གཅིག་པའི་ཕྱིར། དེར་ཐལ། རིན་ཆེན་ཕྲེང་བ་ལས། ཐེག་པ་ཆེ་
ལས་སྐྱེ་མེད་བསྟན། །གཞན་གྱི་ཟད་པ་སྟོང་པ་ཉིད། །ཟད་དང་མི་སྐྱེ་
དོན་དུ་ནི། །གཅིག་པ་དེ་ཕྱིར་བཟོད་པར་གྱིས། །ཞེས་གསུངས་པའི་
ཕྱིར༑ ཁ་ཅིག་གིས། དེ་གཉིས་སྟོང་ཉིད་དུ་དོན་གཅིག་པའི་དོན། ཉན་
ཐོས་སྡེ་པས་འདུས་བྱས་ལ་ཟད་པ་ཁས་ལེན་པས་འདུས་བྱས་རང་
བཞིན་གྱིས་གྲུབ་ན་ཟད་པ་མི་འཐད་པའི་དོན་ཡིན་ཟེར་ན།
འཐད་པར་ཐལ། དེ་ལྟར་ཡིན་ན། དབུ་མ་པས་ངེས་པར་ཡོད་པར་
འདོད་པའི་མྱུ་གུ་ལ་སོགས་པའི་དངོས་པོ་ཐམས་ཅད་ལ་རྒྱུ་མཚན་དེ་
ཚང་བས་དངོས་པོ་ཐམས་ཅད་དང་སྟོང་ཉིད་དོན་གཅིག་ཡིན་པ་ཧ་

ཅང་ཐལ་བའི་ཕྱིར། ཐེག་དམན་གྱི་སྡེ་སྣོད་ལས་འདུས་བྱས་ཟད་པ་
སྟོང་ཉིད་དུ་བསྟན་ན། དེའི་ཚུལ་དེ་གང༌། དེ་དང་སྟོང་ཉིད་དོན་
གཅིག་པའི་ཚུལ་ཇི་ལྟ་བུ་ཡིན་ཟེར་ན། དང་པོ་དེ་ལྟར་བསྟན་པ་ཡིན་
ཏེ༑ རིགས་པ་དྲུག་ཅུ་པའི་འགྲེལ་པར། གང་སྡུག་བསྔལ་འདི་མ་ལུས་
པར་སྤངས་པ་ངེས་པར་སྤངས་པ་བྱང་བར་གྱུར་པ། ཟད་པ་འདོད་
ཆགས་དང་བྲལ་བ། འགོག་པ་ཉེ་བར་ཞི་བ། ནུབ་པ་སྡུག་བསྔལ་
གཞན་གྱི་མཚམས་མི་སྦྱོར་ཞིང་། མི་འབྱུང་མི་སྐྱེ་བ་འདི་ནི་ཞི་བ། འདི་
ནི་གྱ་ནོམ་པ་སྟེ། འདི་ལྟ་སྟེ། ཕུང་པོ་ཐམས་ཅད་ངེས་པར་སྤངས་པ་
སྲིད་པ་ཟད་པ། འདོད་ཆགས་དང་བྲལ་བ། འགོག་པ་མྱ་ངན་ལས་
འདས་པའོ། །ཞེས་གསུངས་པའི་ཕྱིར། གང་སྡུག་བསྔལ་འདི་མ་ལུས་པ་
(༣༣བ) སྤངས་པ། ཞེས་པ་ནས་ནུབ་པ་ཞེས་པའི་བར་གྱིས། དགྲ་
བཅོམ་པའི་ཚེ་འདིའི་ཉེར་ལེན་གྱི་ཕུང་པོ་ལྷག་མེད་མྱང་འདས་ཐོབ་
མ་ཐག་པའི་མཉམ་གཞག་དེའི་གཟིགས་ངོར་མེད་པར་བསྟན། སྡུག་
ཆད་གས་
པའི་མ་འོངས་པའི་ཕུང་པོ་མཉམ་གཞག་དེའི་གཟིགས་ངོར་མེད་པར་
བསྟན་པའི་ཕྱིར། དགྲ་བཅོམ་པའི་ཚེ་འདིའི་ཉེར་ལེན་གྱི་ཕུང་པོ་
མཉམ་གཞག་དེའི་གཟིགས་ངོར་མེད་པ་གནས་ལུགས་ཡིན་གྱིས། དེའི་
སྐྱེ་བ་ཕྱི་མའི་ཟག་བཅས་ཉེར་ལེན་གྱི་ཕུང་པོ་དེའི་གཟིགས་ངོར་མེད་
པ་གནས་ལུགས་མ་ཡིན་ཏེ། དེ་ཐ་སྙད་ཙམ་དུ་ཡང་མེད་པའི་ཕྱིར།
ཟད་པ་སྟོང་ཉིད་དུ་གསུངས་པ་དེ་ཡང་། ཉེར་ལེན་གྱི་ཕུང་པོ་གདོད་
མ་ནས་ཟད་པའམ། རང་བཞིན་གྱིས་ཟད་པ་ལ་བྱེད་པ་ཡིན་ཏེ། དེ་

འདྲ་བའི་ཕུང་པོ་དེ་རང་བཞིན་གྱིས་གྲུབ་ན།མཉམ་གཞག་དེའི་
ས་ངོར་ཡོད་དགོས་པ་ལས་མེད་པའི་ཕྱིར། གདོད་མ་ནས་ཟད་
པ་ལ་བྱེད་པ་ཡིན་གྱིས། དངོས་སྨྲ་བ་འདོད་པ་ལྟར། གཉེན་པོས་ཟད་
པ་ལ་བྱེད་པ་མ་ཡིན་ཏེ། དེ་ལྟར་ཡིན་ན། ཐོབ་བྱ་ལྷག་མེད་མྱང་འདས་
ཡོད་པའི་དུས་སུ་ཐོབ་པ་པོ་དགྲ་བཅོམ་པ་མེད་པ་དང་། ཐོབ་པ་པོ་
དགྲ་བཅོམ་པ་ཡོད་པའི་དུས་སུ་ཐོབ་བྱ་ལྷག་མེད་མྱང་འདས་མེད་
གཟིགས་པར་ཁས་ལེན་དགོས་པའི་སྐྱོན་ཡོད་པའི་ཕྱིར། གདོད་མ་ནས་ཟད་པ་
ལ་བྱེད་པ་ཡིན་ཏེ། རྒྱུད་བླ་མ་ལས། གདོད་ནས་ཟད་པས་ཟད་ཅེས་བྱ།།
ཞེས་གསུངས་པའི་ཕྱིར།
༈ གསུམ་པ་རྩོད་པ་སྤོང་བ་ལ། འགྲེལ་པ་ནས་བཤད་པའི་རྩོད་པ་
སྤོང་བ་དང་། མ་བཤད་པའི་རྩོད་པ་སྤོང་བ་གཉིས། དང་པོ་ལ། རྩོད་
པ་དང་། ལན་གཉིས། དང་པོ་ལ། སློབ་དཔོན་སངས་རྒྱས་བསྐྱངས་
ཀྱིས་རབ་བྱེད་བདུན་པའི་འགྲེལ་པར་ཐེག་དམན་གྱི་མདོ་ལས་ཆོས་
ཐམས་ཅད་བདག་མེད་པར་གསུངས་པའི་དོན། ཆོས་རྣམས་རང་
བཞིན་གྱིས་མ་གྲུབ་པའི་དོན་དུ་བཤད་པ་ལ། སློབ་དཔོན་ལེགས་ལྡན་
འབྱེད་ན་རེ། ཐེག་ཆེན་བསྟན་པ་དོན་མེད་པར་ཐལ། ཐེག་དམན་གྱི་
སྡེ་སྣོད་ལས། ཆོས་ཀྱི་བདག་མེད་བསྟན་པའི་ཕྱིར། ཞེས་རྩོད་དོ། །
གཉིས་པ་ལན་བཤད་པ་ལ། དེ་ལྟར་རྩོད་པ་མི་འཐད་པར་ཐལ། ལུང་
དང་ཡང་འགལ་རིགས་པ་དང་འགལ་བའི་ཕྱིར། ཿ དང་པོ་དེར་ཐལ།
སྔར་བཤད་པའི་མདོ་བསྟན་བཅོས་དེ་ཐམས་ཅད་དང་འགལ་བའི་
ཕྱིར༑ རིགས་པ་དང་འགལ་བའི་ཚུལ་ལ། སྤྱིར་ཐེག་ཆེན་བསྟན་པ་དོན་

མེད་པར་འགྱུར་ཟེར་རམ། ཐེག་ཆེན་གྱི་སྡེ་སྣོད་ལས་( ༣༤ན)སྟོང་
ཉིད་བསྟན་པ་དོན་མེད་དུ་འགྱུར་ཟེར། དང་པོ་ལྟར་ན་ཁྱབ་པ་ངེས་
པ་མ་ཡིན་ཏེ། ཐེག་ཆེན་གྱི་སྡེ་སྣོད་ལས་སྟོང་ཉིད་ཕྲ་མོ་ཙམ་སྟོན་པ་
མིན་གྱིས་བྱང་སེམས་ཀྱི་ས་དང་། སྦྱིན་པ་ལ་སོགས་པའི་སྤྱོད་པ་དང་།
སྨོན་ལམ་དང་། བསྔོ་བ་རླབས་པོ་ཆེ་ལ་སོགས་པ་བྱང་སེམས་ཀྱི་མཐུ་
ཕུལ་དུ་བྱུང་བ་རྣམས་བསྟན་པའི་ཕྱིར། དེར་ཐལ། རིན་ཆེན་འཕྲེང་བ་
ལས༑ ཉན་ཐོས་ཐེག་པ་དེ་ལས་ནི། །བྱང་ཆུབ་སེམས་དཔའི་སྨོན་ལམ་
དང་༑ །སྤྱོད་པ་ཡོངས་བསྔོ་མ་བཤད་པ། །བྱང་ཆུབ་སེམས་དཔར་ག་ལ་
འགྱུར༑ །བྱང་ཆུབ་སྤྱོད་ལ་གནས་པའི་དོན། །མདོ་སྡེ་ལས་ནི་བཀའ་མ་
སྩལ༑ །ཐེག་པ་ཆེ་ལས་བཀའ་སྩལ་པ། །དེ་ཕྱིར་མཁས་པ་རྣམས་ཀྱི་
གསུངས༑ །ཞེས་གསུངས་པའི་ཕྱིར། ཕྱི་མ་ལྟར་ན་ཡང་ཁྱབ་པ་མ་ངེས་
པ་ཡིན་ཏེ། ཐེག་ཆེན་གྱི་སྡེ་སྣོད་ལས་སྟོང་ཉིད་རིགས་པའི་རྣམ་གྲངས་
མཐའ་ཡས་པའི་སྒོ་ནས་བསྟན། ཐེག་དམན་གྱི་སྡེ་སྣོད་ལས་སྟོང་ཉིད་
རིགས་པའི་རྣམ་གྲངས་མདོར་བསྡུས་ཙམ་གྱིས་སྒོ་ནས་བསྟན་པའི་
ཕྱིར༑ སྟོན་ཚུལ་དེ་ལྟར་འབྱུང་བའི་རྒྱུ་མཚན་ཡོད་དེ། ཐེག་ཆེན་གྱི་
རིགས་ཅན་རྣམས་ཀྱིས་ཐེག་ཆེན་གྱི་བྱང་ཆུབ་ཐོབ་པ་ལ་སྟོང་ཉིད་
རིགས་པའི་རྣམ་གྲངས་མཐའ་ཡས་པའི་སྒོ་ནས་རྟོགས་ཤིང་གོམས་
པར་བྱས་པ་ལ་བརྟེན་ནས་ཐོབ་དགོས། ཐེག་དམན་གྱི་རིགས་ཅན་
རྣམས་ཀྱིས་ཐར་པ་ཙམ་ཐོབ་པ་ལ་སྟོང་ཉིད་རིགས་པའི་རྣམ་གྲངས་
མདོར་བསྡུས་ཙམ་ཞིག་གིས་རྟོགས་ཤིང་གོམས་པར་བྱས་པ་ལ་བརྟེན་
ནས་ཐོབ་ནུས་པའི་ཕྱིར། དེར་ཐལ། རང་འགྲེལ་ལས། ཆོས་ཀྱི་བདག་

མེད་པ་གསལ་བར་བྱ་བའི་ཕྱིར་ཐེག་པ་ཆེན་པོ་བསྟན་པ་ཡང་རིགས་
པ་ཉིད་ཅེས་གསུངས་པའི་ཕྱིར་དང་། དེ་ཉིད་ལས། གང་ཞིག་གལ་ཏེ་
ཉན་ཐོས་ཀྱི་ཐེག་པ་ལས་ཀྱང་ཆོས་ལ་བདག་མེད་པ་བསྟན་ན། དེའི་
ཚེ་ཐེག་པ་ཆེན་པོ་བསྟན་པ་དོན་མེད་པར་འགྱུར་རོ། །སྙམ་དུ་སེམས་
པ་དེའི་ལུགས་དེ་ཡང་འདི་ལྟར་རིགས་པ་དང་། ལུང་དང་འགལ་བར་
རྟོགས་སོ། །ཞེས་གསུངས་པའི་ཕྱིར། ཐེག་དམན་གྱི་སྡེ་སྣོད་ལས་སྟོང་
ཉིད་རིགས་པའི་རྣམ་གྲངས་མཐའ་ཡས་པའི་སྒོ་ནས་རྫོགས་པར་མ་
བསྟན་ཀྱང་། · དེ་ལས་སྟོང་ཉིད་རྫོགས་པར་བསྟན་པ་ཡིན་ཏེ། དེ་ཉིད་
ནས་བཤད་པའི་རིགས་པས། ཆོས་དང་གང་ཟག་གི་བདག་གཉིས
དེ་རྫོགས་པར་ཁེགས་( ༣ ༤བ) པའི་ཕྱིར། དེར་ཐལ། དེ་ནས་བཤད་
ཕྱིར༑ དེར་ཐལ། རང་འགྲེལ་ལས། དེ་ལྟ་ནའང་དེ་དག་ལ་ཆོས་ཀྱི་
བདག་མེད་པ་རྫོགས་པར་བསྒོམས་པར་མེད་དེ། ཁམས་གསུམ་ན་
སྤྱོད་པའི་ཉོན་མོངས་པ་སྤོང་བའི་ཐབས་ཙམ་ཞིག་ནི་ཡོད་དོ། །དེ་
དག་ལ་གང་ཟག་གི་བདག་མེད་རྫོགས་པར་སྒོམ་པ་ནི་ཡོད་པར་རྣམ་
པར་གཞག་གོ །ཞེས་པའི་དོན་ཉན་རང་གི་ཉོན་སྒྲིབ་ཀྱི་གཉེན་པོར་
གང་ཟག་གི་བདག་མེད་རྫོགས་པར་སྒོམ་པ་ཡོད། ཤེས་སྒྲིབ་ཀྱི་གཉེན་
པོར་ཆོས་ཀྱི་བདག་མེད་རྫོགས་པར་སྒོམ་པ་མེད་ཅེས་པའི་དོན་ཡིན་
ཏེ༑ ཊཱིཀ་ཆེན་ལས། ཉོན་མོངས་པའི་ས་བོན་གྱི་གཉེན་པོ་རྫོགས་པར་
བསྒོམས་པ་ཡོད་ལ། ཞེས་གསུངས་པའི་ཕྱིར། སློབ་དཔོན་སངས་རྒྱས་
བསྐྱངས་ཀྱིས་རབ་བྱེད་བདུན་པའི་འགྲེལ་པར་དེ་ལྟར་བཤད་པ་ཡིན་

ཏེ༑ འགྲེལ་པ་བུདྡྷ་པ་ལི་ཏ་ལས། ཆོས་ཐམས་ཅད་བདག་མེད་དོ་ཞེས་
གསུངས་པ་ལ་བདག་མེད་པ་ཞེས་པ་ནི་ངོ་བོ་ཉིད་མེད་པའི་དོན་ཏེ་
བདག་ཅེས་བྱ་བའི་སྒྲ་ནི་ངོ་བོ་ཉིད་ཀྱི་ཚིག་ཡིན་པའི་ཕྱིར། ཞེས་
གསུངས་པའི་ཕྱིར། ཁ་ཅིག་གིས། དངོས་པོ་བདེན་གྲུབ་ཁེགས་པའི་
ལུགས་སུ་བྱས་ནས་བདེན་སྟོང་བདེན་གྲུབ་ཏུ་འདོད་པ་དང་། ཁ་ཅིག །
དངོས་པོ་ལ་གོ་ཆོད་ཀྱི་ཆོས་མེད་པར་ཁས་བླངས་ནས་ཆོས་ཉིད་
བསྒྲུབ་པ་རང་དབང་བའི་བདེན་གྲུབ་ཏུ་འདོད་པས་དང་པོ་མི་
འཐད་དེ། དེ་དགག་བྱའི་ཚད་ངོས་མ་ཟིན་པའི་སྐྱོན་ཡིན་པའི་ཕྱིར།
ཕྱི་མ་མི་འཐད་དེ།  ཿ དངོས་པོ་བདེན་གྲུབ་བཀག་པར་བརློམ་ཡང་།
ཚད་མས་མ་ཁེགས་པས་དངོས་པོ་ལ་སྐུར་འདེབས་ཀྱི་ལྟ་བར་འགྱུར་
བའི་ཕྱིར། ཁ་ཅིག་གིས། སློབ་དཔོན་ལེགས་ལྡན་འབྱེད་ཀྱི་ཐེག་དམན་
ཐུན་མོང་མ་ཡིན་པའི་སྡེ་སྣོད་ལས་སྟོང་ཉིད་མ་བསྟན་པར་བཞེད་པ་
ཡིན་གྱི། སྤྱིར་ཐེག་དམན་གྱི་སྡེ་སྣོད་ལས་སྟོང་ཉིད་བསྟན་པར་བཞེད་
པ་ཡིན་ཏེ། འདུ་བྱེད་ཐམས་ཅད་བསླུ་བའི་ཆོས། །དེས་ན་དེ་དག་
བརྫུན་པ་ཡིན། །ཞེས་པའི་ཐད་ཀྱི་ཤེས་རབ་སྒྲོན་མེ་ལས། །ཉན་ཐོས་ཀྱི་
ཐེག་པ་ལས་ཀྱང་འདི་ལྟ་སྟེ་འདུ་བྱེད་གང་ཡིན་པ་དེ་དག་ནི་བརྫུན་
པ་བསླུ་བའི་ཆོས་སོ། ། །དགེ་སློང་དག་འདི་ལྟ་སྟེ། མི་སླུ་བའི་ཆོས་མྱ་
ངན་ལས་འདས་པ་དེ་ནི་བདེན་པའི་མཆོག་གོ ྋ །ཞེས་གསུངས་པའི་
ཕྱིར་དང་། བཅོམ་ལྡན་འདས་ཀྱིས་དེ་གསུངས་པ། །སྟོང་ཉིད་ཡོངས་
སུ་བསྟན་པ་ཡིན། །( ༣༥ན)ཞེས་པའི་ཐད་ཀྱི་མདོ་ལས་ཀྱང་། །སྟོང་
ཉིད་བསྟན་པར་བཤད་པའི་ཕྱིར། །ཁ་ཅིག །སྡུག་བསྔལ་བདག་གིས་

ཉན་ཐོས་ཀྱི་ཐེག་པ་ལས་ཀྱང་བྱས་ཞེས་སོགས་ཀྱི་ཐད་ལས་ཀྱང་།
བཀའ་སྩལ་ཏེ། ཀྱཻ་གོའུ་ཏ་མ་སྡུག་བསྔལ་བདག་གིས་བྱས་སམ། ཚེ་
དང་ལྡན་པ་མ་ཡིན་ནོ།།སྡུག་བསྔལ་གཞན་གྱིས་བྱས་སམ། ཚེ་དང་
ལྡན་པ་མ་ཡིན་ནོ། །གཉིས་ཀས་བྱས་སམ། ཚེ་དང་ལྡན་པ་མ་ཡིན་ནོ། ། །
བདག་གིས་ཀྱང་མ་བྱས་གཞན་གྱིས་ཀྱང་མ་བྱས་སམ། ཚེ་དང་ལྡན་པ་
མ་ཡིན་ནོ། །ཞེས་གསུངས་པའི་ཕྱིར་དང་། དེ་བཞིན་དུ་ཀུན་རྫོབ་ཡོད་
ཅེས་བྱ་བ་ནི་རྟག་པར་འགྱུར། མེད་ཅེས་བྱ་བ་ནི་ཆད་པར་འགྱུར། །
ཞེས་གསུངས་པའི་ཕྱིར་དང༌། བཅོམ་ལྡན་དངོས་དང་དངོས་མེད་པ་
ཞེས་པའི་ཐད་ལས་ཀྱང་། ཀ་ཏྱཱ་ཡ་ན་འཇིག་རྟེན་འདི་ནི་གཉིས་ལ་
གནས་ཏེ། — ཕལ་ཆེར་ཡོད་པ་ཉིད་དང་མེད་པ་ཉིད་ལའོ། །ཞེས་
གསུངས་པའི་ཕྱིར་ཟེར་ན་སྐྱོན་མེད་དེ།སློབ་དཔོན་ལེགས་ལྡན་
འབྱེད་ཀྱིས་གྲུབ་མཐའ་འོག་མ་རྣམས་ཀྱི་ངོར་གང་ཟག་རང་རྐྱ་ཐུབ་
པའི་རྫས་ཡོད་ཀྱིས་སྟོང་པའི་སྟོང་ཉིད་དེ་ལ་སྟོང་ཉིད་ཀྱི་ཐ་སྙད་
མཛད་ནས། སྟོང་ཉིད་རིགས་མཐུན་གྱི་དཔེའི་སྒོ་ནས་སྒྲུབ་པར་
མཛད་པའི་ཕྱིར། དེ་ཡང་ཡིན་ཏེ། དཔེར་ན། གཟུགས་ནི་དབུ་བ་
བརྡོས་པ་འདྲ། ཞེས་སོགས་ཀྱི་དོན། གང་ཟག་གི་བདག་དུ་སྣང་ཡང་
དེར་མ་གྲུབ་པ་ལ་བཤད་པ་ལྟ་བུ་ཡིན་པའི་ཕྱིར། དེ་ལྟ་མ་ཡིན་ན།
གོང་དུ་ཐེག་ཆེན་བསྟན་པ་དོན་མེད་པར་ཐལ། ཐེག་དམན་གྱི་སྡེ་སྣོད་
ལས་སྟོང་ཉིད་བསྟན་པའི་ཕྱིར། ཞེས་རྩོད་པ་དེ། སྤྱིར་ཐེག་དམན་གྱི་
སྡེ་སྣོད་ལས་སྟོང་ཉིད་བསྟན་པའི་ཕྱིར་ཟེར་རམ།ཐེག་དམན་ཐུན་
མོང་མ་ཡིན་པའི་སྡེ་སྣོད་ལས་སྟོང་ཉིད་བསྟན་པའི་ཕྱིར་ཟེར། དང་པོ་

ལྟར་ན། མི་འཐད་དེ། སློབ་དཔོན་ལེགས་ལྡན་འབྱེད་རང་ཉིད་ལ་སློག་
ན་འཁོར་གསུམ་ལན་མེད་ཡིན་པའི་ཕྱིར། དེར་ཐལ། སློབ་དཔོན་
ལེགས་ལྡན་འབྱེད་ཐེག་དམན་གྱི་སྡེ་སྣོད་ལས་སྟོང་ཉིད་བསྟན་པར་
བཞེད་པའི་ཕྱིར། ཕྱི་མ་ལྟར་ན་མི་འཐད་དེ། ཁྱོད་ཀྱི་ལུགས་ལ་ལེགས་
ལྡན་འབྱེད་དང་སངས་རྒྱས་བསྐྱངས་གཉིས་ཆོས་ཐམས་ཅད་སྟོང་
ཞིང་བདག་མེད་ཅེས་པའི་མདོ་ཐེག་ཆེན་ཐུན་མོང་མ་ཡིན་པའི
མདོར་བཞེད་པ་ཁུངས་མེད་པའི་ཕྱིར་དང་། དེ་ལྟར་མ་ཡིན་ན། སྔར་
གྱི་རྩོད་( ༣༥བ)པ་དེ་ཡང་འབྲེལ་མེད་དུ་འགྱུར་བའི་ཕྱིར།
གཉིས་པ། འགྲེལ་པ་ནས་མ་བཤད་པའི་རྩོད་པ་སྤོང་བ་ལ་མངོན་
རྟོགས་རྒྱན་དང་འགལ་བའི་རྩོད་པ་སྤོང་བ་དང༌། རྒྱུད་བླ་རྩ་འགྲེལ་
དང་འགལ་བའི་རྩོད་པ་སྤོང་བ་དང་གཉིས་ལས། དང་པོ་ལ། རྩོད་པ་
དང་། ལན་གཉིས། དང་པོ་ལ། ཁ་ཅིག་གིས། འཕགས་པ་ལ་སྟོང་ཉིད་
རྟོགས་མྱོང་གིས་ཁྱབ་པ་དང་བདེན་འཛིན་ཉོན་སྒྲིབ་ཏུ་འདོད་པ་མི་
འཐད་པར་ཐལ། གཟུང་དོན་རྟོག་པ་སྤོང་ཕྱིར་དང༌། །འཛིན་པ་མི་
སྤོང་ཕྱིར་དང་ནི། །ཞེས་པའི་སྐབས་སུ་རང་རྒྱལ་རྣམས་ཀྱིས་གཟུང་བ་
ལ་བདེན་ཞེན་སྤོང་ནུས་ཀྱང་། འཛིན་པ་ལ་བདེན་ཞེན་སྤོང་མི་ནུས་
པར་གསུངས་པའི་ཕྱིར་དང་། ཉོན་མོངས་ཤེས་བྱ་ལམ་གསུམ་གྱི། །
ཞེས་སོགས་ཀྱི་སྐབས་སུ་བདེན་འཛིན་ཤེས་སྒྲིབ་ཏུ་བཤད་པའི་ཕྱིར།
དེར་ཐལ། བདེན་འཛིན་ལ་ཆུང་འབྲིང་ཆེན་པོ་དགུར་བྱས་ནས་ཆུང་
ངུའི་ཆུང་ངུ་དེ་རྒྱུན་མཐའི་བར་ཆད་མེད་ལམ་གྱིས་སྤོང་བར་
གསུངས་པའི་ཕྱིར་ཟེར་ན། རང་ལུགས་ལ་གཟུང་བ་ལ་བདེན་ཞེན་

སྤོང་ནུས་འཛིན་པ་ལ་བདེན་ཞེན་སྤོང་མི་ནུས་པའི་དོན་དེ། ཕྱི་རོལ་
གྱི་དོན་ཚད་མས་གྲུབ་པ་གཞིར་བྱས་ནས་གཟུང་བ་བདེན་མེད་དུ་
རྟོགས༑  ཾ འཛིན་པ་བདེན་མེད་དུ་མ་རྟོགས་པ་ལ་བྱེད་པ་ཡིན་ནམ།
གཟུ ག ས་གཟུགས་འཛིན་ཚད་མ་དང་རྫས་གཞན་ཡིན་པ་ཁེགས།
གཟུགས་འཛིན་ཚད་མ་གཟུགས་དང༌། རྫས་གཞན་ཡིན་པ་མ་ཁེགས་
པ་ལ་བྱེད་དམ། གཟུགས་ཕྱི་རོལ་དོན་དུ་འཛིན་པའི་རྟོག་པ་སྤོང་ནུས་
ཤེས་པ་བདེན་པར་འཛིན་པའི་བདེན་འཛིན་སྤོང་མི་ནུས་པ་ལ་བྱེད།
དང་པོ་ལྟར་ན་མི་འཐད་དེ། ཆོས་གཅིག་བདེན་མེད་དུ་ཚད་མས་ངེས་
ན༑ རིགས་པ་དེའི་བྱེད་པ་ལ་བརྟེན་ནས་ཆོས་གཞན་གྱི་སྟེང་དུ་བདེན་
པར་གྲུབ་མ་གྲུབ་བློ་ཁ་ཕྱོགས་པ་ཙམ་གྱིས་བདེན་མེད་དུ་ངེས་ནུས་
པས་ཁྱབ་པའི་ཕྱིར། དེར་ཐལ། འཕགས་པ་ལྷས། དངོས་གཅིག་དངོས་
པོ་ཀུན་གྱི་ངོ་བོ་ཉིད། །དངོས་ཀུན་དངོས་པོ་གཅིག་གིས་ངོ་བོ་ཉིད། །
གང་གིས་དངོས་གཅིག་དེ་བཞིན་ཉིད་མཐོང་བ། །དེ་ཡིས་དངོས་ཀུན་
དེ་བཞིན་ཉིད་དུ་མཐོང་། །ཞེས་གསུངས་པའི་ཕྱིར་དང་། བཞི་བརྒྱ་པ་
ལས༑ གཅིག་གི་ལྟ་པོ་གང་ཡིན་པ། ཞེས་གསུངས་པའི་ཕྱིར། གཉིས་པ་
ལྟར་ན་མི་འཐད་དེ། གང་ཟག་སུ་དབང་པོ་རྟུལ་ཡང་དང་པོ་ཁེགས་
ན་དེའི་བྱེད་པ་ལ་བརྟེན་ནས་གཉིས་པ་ཡང ་ཁེགས་ནུས་པའི་ཕྱིར།
དེར་ཐལ། ( ༣༦ན)དེ་ཡང་རྩོད་པ་མཚུངས་ཕྱིར་རོ། །ཞེས་གསུངས་
པའི་ཕྱིར། གསུམ་པ་ལྟར་ན་མི་འཐད་དེ། རྒྱན་རྩ་བའི་དགོངས་པ་
མཐར་ཐུག་རང་རྒྱུད་དུ་འགྲེལ་བའི་དབང་དུ་བྱས་ན་དེ་ལྟར་ཡིན་
ཀྱང་ལུགས་འདིར་གཟུང་དོན་རྟོག་པ་སྤོང་ཕྱིར་དང་། །ཞེས་སོགས་

དྲང་དོན་དགོངས་པ་ཅན་དུ་འགྲེལ་བར་བྱེད་པའི་ཕྱིར།བསྟན་
བཅོས་མངོན་རྟོགས་རྒྱན་འདིར། གདུལ་བྱ་རིགས་ཅན་གསུམ་ལ་
དབང་པོ་རྣོ་འབྲིང་རྟུལ་གསུམ་ལྟ་བ་མཆོག་དམན་འབྲིང་གསུམ་གྱི་
སྒོ་ནས་འཇོག་པ་ཡིན་ཏེ། ལྟ་བ་དམན་པ་གང་ཟག་རང་རྐྱ་ཐུབ་པའི་
རྫས་ཡོད་ཀྱིས་སྟོང་པར་རྟོགས་པའི་ལྟ་བ་དེ་ལ་བལྟོས་དེ་ཉན་
རང་བཞིན་གྱི་དབང་རྟུལ་དང་། ལྟ་བ་འབྲིང་པོ་རྡུལ་ཕྲན་ཆ་མེད་
བསགས་པའི་རགས་པ་ཕྱི་དོན་པ་དང༌། དེ་འཛིན་པའི་ཚད་མ་རྫས་
གཞན་གྱིས་སྟོང་པ་རྟོགས་པའི་ལྟ་བ་དེ་ལ་བལྟོས་ཏེ་རང་རྒྱལ་རྣམས་
རང་བཞིན་གྱི་དབང་པོ་འབྲིང་པོ་དང་། ལྟ་བ་མཆོག་སྟོང་ཉིད་རྟོགས་
པའི་ལྟ་བ་ལ་བལྟོས་ཏེ། ཐེག་ཆེན་གྱི་རིགས་ཅན་རྣམས་རང་བཞིན་གྱི་
དབང་རྣོན་དུ་བཞག་པའི་ཕྱིར། རིགས་ཅན་གསུམ་ག་ལ་སྟོང་ཉིད་
མངོན་སུམ་དུ་རྟོགས་པ་ཡོད་པའི་དབང་དུ་བྱས་ན་ཡང་དེ་ལྟར་མི་
འཐད་དེ། དེ་ཁོ་ན་ཉིད་ཚད་མས་མྱུར་དུ་དཔོག་ནུས་མི་ནུས་དང་།
རིགས་པའི་རྣམ་གྲངས་མཐའ་ཡས་པའི་སྒོ་ནས་རྟོགས་མ་རྟོགས་ཀྱི་
ཁྱད་པར་ཡོད་པའི་ཕྱིར། གཟུང་དོན་རྟོག་པ་སྤོང་ཕྱིར་དང་། །ཞེས་
སོགས་དང་། ཉོན་མོངས་ཤེས་བྱ་ལམ་གསུམ་གྱི། །ཞེས་སོགས་དང་།
དེ་ནི་ཚད་མར་དམིགས་སྒོ་ནས། །ཞེས་སོགས་རྣམས་དྲང་དོན་དུ་
འགྲེལ་བའི་རྒྱུ་མཚན་ཡོད་དེ། རྟེན་པའི་ཆོས་ཀྱི་བྱེ་བྲག་གིས། །ཞེས་
པའི་དོན་འཕགས་པ་སློབ་པ་གསུམ་གྱི་རྒྱུད་ཀྱི་ཆོས་དབྱིངས་ལ་ངོ་བོ་
ལ་རིགས་མི་འདྲ་བའི་ཁྱད་པར་མེད་ཀྱང་། རྟེན་པ་སྒྲུབ་པ་གསུམ་གྱི་
དབྱེ་བས་གནས་སྐབས་རིགས་གསུམ་དང་རིགས་ཅན་གསུམ་གྱི་དབྱེ་

1
ཉྩ
བ་འཐད་པ་དང་། རྟེན་བརྟེན་པའི་དོན་ཡང་རྟོགས་བྱ་རྟོགས་བྱེད་ལ་
ཡུང་རང་བཞིན་བ
ཆོས་ཉིད་ལ་དམིགས་པ་ལ་ཆོས་ཉིད་བློ་ངོར་གྲུབ་དགོས། བདེན་
གྲུབ་བློ་ངོར་མ་དཔྱད་པར་བདེན་སྟོང་བློ་ངོར་མི་འགྲུབ་དེ་མ་གྲུབ་ན།
པས།
ས་དེ་ཡང་དང་པོར་
( ༣༦བ)ཅན་གཅིག་གི་སྟེང་དུ་ངེས་དགོས་པས། དེ་ལྟར་བྱས་ན་
རང་རྒྱལ་ལ་དེ་ཁོ་ན་ཉིད་ཀྱི་དོན་རྟོགས་པ་གཅིག་ཀྱང་ཡོད་དགོས་
པས༑ རང་རྒྱལ་ལ་ཤེས་པ་བདེན་པར་འཛིན་པའི་བདེན་འཛིན་སྤོང་
མི་ནུས་པས་མ་ཁྱབ་པའི་ཕྱིར། རྟེན་པའི་ཆོས་ཀྱི་བྱེ་བྲག་གིས། །ཞེས་
སོགས་ཀྱི་དོན་དེ་ལྟར་ཡིན་ཀྱང་། འཛིན་པ་མི་སྤོང་ཕྱིར་དང་ནི། །ཞེས་
པ་དང་འགལ་བའི་སྐྱོན་མེད་དེ། དེ་ཐེག་ཆེན་གྱི་རིགས་ཅན་དེ་ལ་
ཡང་སེམས་ཙམ་པའི་ལྟ་བ་ལ་མ་འཁྲིད་པར་དབུ་མའི་ལྟ་བ་ལ་དཀྲི་
མི་རུང་བ་ཡོད་པ་དེ་བཞིན་དུ། རང་རྒྱལ་གྱི་རིགས་ཅན་ལ་ཡང་རྡུལ་
ཕྲན་ཆ་མེད་བསགས་པའི་རགས་པ་ཕྱི་དོན་པ་དང་། དེ་འཛིན་པའི་
ཚད་མ་རྫས་གཞན་གྱིས་སྟོང་པ་རྟོགས་པའི་ལྟ་བ་ལ་མ་
ཤེས་པ་བདེན་མེད་དུ་རྟོགས་པའི་ལྟ་བ་ལ་དཀྲི་མི་རུང་བ་ཡོ་པ་
དང་ཉན་ཐོས་ཀྱི་རིགས་ཅན་ལ་ཡང་གང་ཟག་རང་རྐྱ་ཐུབ་པའི་
རྫས་ཡོད་ཀྱིས་སྟོང་པ་རྟོགས་པའི་ལྟ་བ་ལ་མ་འཁྲིད་པར་གང་ཟག་
རང་བཞིན་མེད་པ་རྟོགས་མི་ནུས་པ་ཡོད་པ་དེའི་དབང་དུ་བྱས་པ་
ཡིན་པའི་ཕྱིར། མངོན་པར་རྟོགས་པའི་རྒྱན་འདིར་ཐེག་དམན་ལ་
ཆོས་ཀྱི་བདག་མེད་ཕྲ་མོ་རྟོགས་པ་ཡོད་པར་བཤད་པ་དང་། མེད་

པར་བཤད་པའི་སྐབས་གཉིས་འབྱུང་བའི་རྒྱུ་མཚན་ཡོད་དེ། འདིར་
ལམ་ཤེས་གསུམ་གཏན་ལ་ཕབ་པ་དེ་གདུལ་བྱ་རིགས་ཅན་གསུམ་
རྗེས་སུ་འཛིན་པའི་ཕྱིར་དུ་ཡིན་ཞིང༌། རྗེས་སུ་བཟུང་རྒྱུའི་ཉན་རང་
དེ་ལ་ཡང་། དང་པོ་ཉིད་ནས་སྟོང་ཉིད་སྟོན་པའི་སྣོད་དུ་རུང་མི་རུང་
གཉིས་ཡོད་ཅིང་། དེ་ཡང་མི་རུང་བ་ཆེས་མང་བས་ཕལ་ཆེར་དེའི་
མ་གྱི་རྣམ་གཞག་བསྟན་པའི་ཕྱིར། རྒྱན་གྱི་དགོངས་པ་མཐར་ཐུག་
ཐལ་འགྱུར་དུ་འགྲེལ་བའི་སྐབས་སུ། དེ་ལྟ་བུའི་སྐབས་གཉིས་འབྱུང་
བར་མ་ཟད། དེའི་དགོངས་པ་མཐར་ཐུག་རང་རྒྱུད་དུ་འགྲེལ་བའི་
སྐབས་སུ་ཡང་སྐབས་གཉིས་འབྱུང་བ་ཡིན་ཏེ། རྟེན་པའི་ཆོས་ཀྱི་བྱེ་
བྲག་གིས། །ཞེས་པའི་སྐབས་སུ་ཡོད་པར་བསྟན། དེ་ནི་ཚད་མར་
དམིགས་སྒོ་ནས། །ཞེས་སོགས་ཀྱི་སྐབས་སུ་མེད་པར་བསྟན་པའི་ཕྱིར།
རྟགས་དང་པོ་དེར་ཐལ། དེའི་སྐབས་སུ་འཕགས་པ་སློབ་པ་གསུམ་གྱི་
རྒྱུད་ཀྱི་ཆོས་དབྱིངས་ལ་རིགས་མི་འདྲ་བའི་ཁྱད་པར་མེད་ཀྱང་། རྟེན་
པ་སྒྲུབ་པ་གསུམ་གྱི་དབྱེ་བས། གནས་སྐབས་རིགས་གསུམ་དང་
རིགས་ཅན་གསུམ་གྱི་དབྱེ་བ་འཐད་པ་དང་། རྟེན་བརྟེན་པའི་དོན་
ཡང་རྟོགས་བྱ་རྟོགས་བྱེད་ལ་བྱེད་པ་དང་། (༣༧ན)རྟོགས་བྱའི་
རིགས་དེ་ཡང་སེམས་ཀྱི་ངོ་བོ་དང་ཁྱད་པར་ལ་བདེན་པར་སྒྲོ་
བཏགས་ནས་འཛིན་པའི་བདེན་འཛིན་གྱི་ཞེན་ཡུལ་མེད་པ་ལ་བྱེད་
པ་འགྲེལ་ཆེན་གཉིས་ཀར། འཕགས་པའི་གང་ཟག་ཐམས་ཅད་ནི་
འདུས་མ་བྱས་ཀྱི་རབ་ཏུ་ཕྱེ་བའི་སླད་དུའོ་ཞེས་པའི་མདོ་ཁུངས་སུ་
མཛད་ནས་བསྒྲུབ་པར་མཛད་པའི་ཕྱིར།

གཉིས་པ་རྒྱུད་བླ་མ་རྩ་འགྲེལ་དང་འགལ་བ་སྤོང་བ་ལ་རྩོད་པ་
དང་༑ ལན་གཉིས། དང་པོ་ལ་ཁ་ཅིག་གིས། འཕགས་པ་ལ་སྟོང་ཉིད་
རྟོགས་མྱོང་གིས་ཁྱབ་པ་དང་། བདེན་འཛིན་ཉོན་སྒྲིབ་ཏུ་འདོད་པ་མི་
འཐད་པར་ཐལ། རྒྱུད་བླ་མ་ལས། ཉི་མའི་དཀྱིལ་འཁོར་འོད་འབར་
བ༑ །མིག་མེད་པས་ནི་མཐོང་བ་མེད། །ཅེས་པ་དང་། དེའི་ཐད་ཀྱི་
འགྲེལ་པ་ལས། མདོར་བསྡུ་ན་གང་ཟག་བཞི་པོ་འདི་ནི། དེ་བཞིན་
གཤེགས་པའི་སྙིང་པོ་མཐོང་བ་ལ་མིག་དང་མི་ལྡན་པར་རྣམ་པར་
གཞག་པ་ཡིན་ཏེ། བཞི་གང་ཞེ་ན། འདི་ལྟ་སྟེ། སོ་སོའི་སྐྱེ་བོ་དང་།
ཉན་ཐོས་དང་། རང་སངས་རྒྱས་དང༌། ཐེག་པ་ལ་གསར་དུ་ཞུགས་
པའི་བྱང་ཆུབ་སེམས་དཔའ་སྟེ། ཇི་སྐད་དུ། བཅོམ་ལྡན་འདས་དེ་
བཞིན་གཤེགས་པའི་སྙིང་པོ་འདི་ནི། འཇིག་ཚོགས་ལ་ལྟ་བར་ལྟུང་བ་
རྣམས་དང་། ཕྱིན་ཅི་ལོག་ལ་མངོན་པར་དགའ་བ་རྣམས་དང་། སྟོང་
པ་ཉིད་ལ་སེམས་རྣམ་པར་གཡེང་བ་རྣམས་ཀྱི་སྤྱོད་ཡུལ་མ་ལགས་སོ། །
ཞེས་གསུངས་པའི་ཕྱིར་དང༌། འཁོར་གསུམ་རྣམ་པར་རྟོག་པ་གང་། །
དེ་ནི་ཤེས་བྱའི་སྒྲིབ་པར་འདོད། །སེར་སྣ་ལ་སོགས་རྣམ་རྟོག་གང༌། །
དེ་ནི་ཉོན་མོངས་སྒྲིབ་པར་འདོད། །ཅེས་གསུངས་པའི་ཕྱིར་ཟེར་ན།
གཉིས་པ་ལན་བཤད་པ་ལ། སྐྱོན་མེད་དེ། འགྲེལ་པ་དེའི་དོན་འཇིག་
ལྟ་ལྷན ་སྐྱེས་དང་འཛིན་སྟངས་དངོས་སུ་འགལ་བའི་ལམ་མ་རྙེད་
པའི་འཇིག་ཚོགས་ལ་ལྟ་བར་ལྟུང་བའི་སོ་སོ་སྐྱེ་བོ་འགའ་ཞིག་དང་།
ཕྱིན་ཅི་ལོག་ལ་མངོན་པར་དགའ་བའི་མི་རྟག་སོགས་བཅུ་དྲུག་
བདེན་པར་བཟུང་ནས། མི་རྟག་སོགས་སུ་སྒོམ་པའི་ཉན་རང་འགའ་

ཞིག་དང་། སྟོང་པ་ཉིད་ལ་སེམས་རྣམ་པར་གཡེང་བ་དངོས་པོ་བདེན་
པར་འཛིན་པའི་བདེན་འཛིན་གྱིས་བཅིངས་པའི་ཐེག་པ་ལ་གསར་དུ་
ཞུགས་པའི་བྱང་སེམས་འགའ་ཞིག་གིས་སྤྱོད་ཡུལ་མ་ཡིན་པར་བསྟན་
པའི་ཕྱིར། དེ་ལྟར་མ་ཡིན་ན་ཐེག་པ་ལ་གསར་དུ་ཞུཊ་( ༣༧བ)པའི་
བྱང་སེམས་དང་སོ་སོའི་སྐྱེ་བོ་གང་རུང་ཡིན་ན། སྟོང་ཉིད་མ་རྟོགས་
པས་ཁྱབ་པར་ཐལ། ཉན་ཐོས་དང༌། རང་སངས་རྒྱས་དང་། ཞེས་
གསུངས་ན། དེ་གང་རུང་ལ་སྟོང་ཉིད་མ་རྟོགས་པས་ཁྱབ་པ་གང་ཞིག །
སོ་སོ་སྐྱེ་བོ་དང་། ཐེག་པ་ལ་གསར་དུ་ཞུགས་པའི་བྱང་ཆུབ་སེམས་
དཔའ་དང་། ཞེས་གསུངས་པའི་ཕྱིར། འདོད་ན། དམན་ལམ་སྔོན་དུ་
མ་སོང་བའི་བྱང་སེམས་སྦྱོར་ལམ་པ་དང་། དང་པོ་ཉིད་ནས་ཐེག་
ཆེན་དུ་རིགས་ངེས་པའི་ཐེག་ཆེན་གྱི་ཚོགས་ལམ་དུ་ཞུག
པའི་བྱང་སེམས་ཚོགས་ལམ་པ་དབང་རྣོན་གཉིས་ཆོས་ཅན། དེར་
ཐལ༑ དེའི་ཕྱིར། འདོད་ན། མི་འཐད་དེ། དང་པོ་དེས་སྟོང་ཉིད་རྟོགས་
པའི་ལྷག་མཐོང་ཐོབ་པ་དང་། ཐེག་ཆེན་གྱི་སྦྱོར་ལམ་དུ་འཕོས་པ་
དུས་མཉམ་པའི་ཕྱིར། ཕྱི་མ་དེས་ཚོགས་ལམ་དུ་མ་ཞུགས་པའི་སྔ་རོལ་
ནས་སྟོང་ཉིད་རྟོགས་པའི་ཕྱིར། གཞན་ཡང་། ཉན་རང་ལ་སྟོང་ཉིད་
ས་ལམ་དུ་ཞུགས་མ་ཐག་དེ་བཞིན་གཤེགས་པ་ལ་དད་སྟོབས་ཀྱིས་
སྟོང་ཉིད་རྟོགས་པ་ཡོད་པའི་ཕྱིར། དེར་ཐལ། རྒྱུད་བླ་མ་ལས། རང་
འབྱུང་རྣམས་ཀྱི་དོན་དམ་དེ། །དད་པ་ཉིད་ཀྱིས་རྟོགས་བྱ་ཡིན། །ཞེས་
གསུངས་པའི་ཕྱིར། དེ་ལྟར་ཡིན་ཀྱང་། ཉི་མའི་དཀྱིལ་འཁོར་འོད་
འབར་བ། །ཞེས་གསུངས་པ་དང་འགལ་བའི་སྐྱོན་མེད་དེ། དེའི་དོན་

མིག་དང་མི་ལྡན་པའི་མིས་གང་ཟག་གཞན ་གྱིས་བསྟན་པ་ལ་མ་
བལྟོས་པར་ཉི་མའི་དཀྱིལ་འཁོར་རང་སྟོབས་ཀྱིས་མངོན་སུམ་དུ་
རྟོགས་མི་ནུས་པ་དེ་བཞིན་དུ། གང་ཟག་བཞི་པོ་དེས། དེ་བཞིན་
གཤེགས་པའི་གསུང་ལ་མ་བརྟེན་པར་རང་ཉིད་ཀྱིས་སྟོང་ཉིད་རིགས་
པ་ཡང་དག་ལ་བརྟེན་ནས་རང་སྟོབས་ཀྱིས་རྟོགས་མི་ནུས་པའི་དོན་
ཡིན་པའི་ཕྱིར། གཞན་ཡང་། ཉན་རང་ལ་སྟོང་ཉིད་རྟོགས་པ་ཡོད་
པར་ཐལ། དངོས་པོ་བདེན་མེད་དུ་རྟོགས་པ་ལ་ཐབས་ལ་ཞུགས་པ་
དང་༑དེ་བདེན་པར་འཛིན་པའི་བདེན་འཛིན་གྱིས་བཅིངས་པ་ལ་
ཐབས་མ་ཡིན་པ་ལ་ཞུགས་པ་གཉིས་སུ་བྱས་པའི་ཐབས་ལ་ཞུགས
པའི་ཉན་རང་ཡོད་པའི་ཕྱིར། དེར་ཐལ། འགྲེལ་པ་ལས། དེ་ལ་ཐབས་
ལ་ཞུགས་པ་ཡང་རྣམ་པ་གཉིས་ཏེ། ཉན་ཐོས་ཀྱི་ཐེག་པ་དང་མཐུན་
པ་ཡང་དག་པ་ངེས་པ་ཉིད་དུ་ཞུགས་པ་དང་། རང་སངས་རྒྱས་ཀྱི་
ཐེག་པ་དང་མཐུན་པའོ། །ཞེས་གསུངས་པའི་ཕྱིར། དངོས་པོ་བདེན་
མེད་དུ་རྟོགས་པའི་ལྟ་བ་རང་རྒྱུད་ལ་སྐྱེས་པ་ལ་ཐབས་ལ་ཞུགས་པར་
འཇོག་རིགས་པ་ཡིན་ཏེ། དེ་བདེན་( ༣༨ན)པར་འཛིན་པའི་བདེན་
འཛིན་གྱིས་བཅིངས་པ་ལ་ཐབས་མ་ཡིན་པ་ལ་ཞུགས་པར་འཇོག་
པའི་ཕྱིར། དེར་ཐལ། འགྲེལ་པ་ལས། མངོན་པའི་ང་རྒྱལ་ཅན་སྟོང་པ་
ཉིད་དུ་ལྟ་བ་སྟེ་འདི་ལ་སྟོང་པ་ཉིད་དུ་ལྟ་བ་གང་དག་དེའི་རྣམ་པར་
ཐར་པའི་སྒོ་ལ་ཡང་སྟོང་པ་ཉིད་དུ་ལྟ་བར་འགྱུར་བའོ།  ཿ །གང་གི་
དབང་དུ་མཛད་ནས་འོད་སྲུངས་གང་ཟག་ཏུ་ལྟ་བ་རི་རབ་ཙམ་ནི་སླ་
ཡི་མངོན་པའི་ང་རྒྱལ་ཅན་སྟོང་པ་ཉིད་དུ་ལྟ་བ་ནི་དེ་ལྟ་མ་ཡིན་ནོ། །

ཞེས་གསུངས་པའི་ཕྱིར། ཁ་ཅིག །ཐེག་དམན་ལ་སྟོང་ཉིད་རྟོགས་པ་
མེད་པར་ཐལ། རྒྱུད་བླ་མ་ལས། འདོད་ཆེན་མུ་སྟེགས་ཉན་ཐོས་དང་། །
རང་བྱུང་རྣམས་ཀྱི་སྒྲིབ་རྣམ་བཞི། །ཞེས་དང་། འགྲེལ་པ་ལས་ཀྱང་།
དེ་ལ་ཐེག་པ་ཆེན་པོ་ལ་ཡང་དག་པར་གནས་པའི་སེམས་ཅན་སྒྲིབ་པ་
མེད་པའི་རྟོག་པ་མ་གཏོགས་པར་གཞན་སེམས་ཅན་རྣམ་པ་བཞི་པོ་
འདི་ལྟ་སྟེ། འདོད་ཆེན་དང་། མུ་སྟེགས་པ་དང་། ཉན་ཐོས་དང་། རང་
སངས་རྒྱས་ཏེ། དེ་དག་ལ་ནི་དེ་བཞིན་གཤེགས་པའི་ཁམས་མི་རྟོག་པ་
དང་༑ མངོན་དུ་བྱེད་པར་མི་འགྱུར་བའི་སྒྲིབ་པ་འདི་བཞི་ཡང་དག་
པར་གནས་སོ། །ཞེས་གསུངས་པའི་ཕྱིར་ཟེར་ན་སྐྱོན་མེད་དེ། དེའི་
དོན་གང་ཟག་བཞི་པོ་དེས། སྒྲིབ་གཉིས་སྤངས་པའི་དེ་བཞིན་ཉིད་
མངོན་སུམ་དུ་མ་རྟོགས་པའི་དོན་དང་། དེ་མངོན་དུ་མ་བྱས་ཞེས་
པའི་དོན་ཡིན་པའི་ཕྱིར། དེས་ན་བདེན་འཛིན་ཉོན་སྒྲིབ་དང་།
འཕགས་པ་ལ་སྟོང་ཉིད་རྟོགས་མྱོང་གིས་ཁྱབ་པ་དང༌། གྲོལ་བ་མྱང་
འདས་འཐོབ་པ་ལ་སྟོང་ཉིད་རྟོགས་དགོས་པ། རྒྱུད་བླ་མ་རྩ་འགྲེལ་གྱི་
དགོངས་པ་མཐར་ཐུག་ཡིན་ཏེ། བདག་འཛིན་གཉིས་ཀྱི་བག་ཆགས་
ལ་བརྟེན་ནས་དེ་གཉིས་སྐྱེས། དེ་ལ་བརྟེན་ནས་རང་ངོས་ནས་གྲུབ་
པའི་ཡིད་འོང་བ་དང་ཡིད་མི་འོང་དུ་སྣང་བའི་ཚུལ་མིན་ཡིད་བྱེད་ཀྱི་
རྣམ་རྟོག་སྐྱེ། དེ་ལ་བརྟེན་ནས་ཡིད་འོང་ལ་དམིགས་ནས་མི་འབྲལ་
བར་འདོད་པའི་འདོད་ཆགས་དང་། ཡིད་མི་འོང་ལ་དམིགས་ནས་
འབྲལ་འདོད་ཀྱི་ཞེ་སྡང་སྐྱེས། དེའི་དབང་གིས་ལས་བསགས་ལས་
དེའི་དབང་གིས་འཁོར་བར་འཁོར་བ་དང་དེ་ལྟར་འཁོར་བ་དེ་ཡང་།

དེ་བཞིན་གཤེགས་པའི་སྙིང་པོ་མངོན་སུམ་དུ་མ་རྟོགས་པའི་དབང་
གིས་ཡིན་པར་གསུངས་པའི་ཕྱིར་ཏེ། འགྲེལ་པ་ལས། དེ་ལྟར་ན་བྱིས་
པ་བག་ལ་ཉལ་དང་ལྡན་པ་མཚན་མར་འཛིན་པ་ཅན་གྱི་དམིགས་པ་
ལ་སྤྱོད་པ། དེ་དག་( ༣༨ བ)ལ་ནི་ཚུལ་བཞིན་མ་ཡིན་པ་ཡིད་ལ་བྱེད་
པ་ཀུན་འབྱུང་བ་ལས། ཉོན་མོངས་པ་ཀུན་འབྱུང་ངོ། །ཉོན་མོངས་པ་
ཀུན་འབྱུང་བ་ལས་ནི། ལས་ཀུན་འབྱུང་ངོ། །ལས་ཀུན་འབྱུང་བ་ལས་
ནི༑ སྐྱེ་བ་ཀུན་འབྱུང་བར་འགྱུར་ཏེ། བྱིས་པ་རྣམས་ཀྱི་ཉོན་མོངས་པ་
དང་༑ ལས་དང་སྐྱེ་བའི་ཀུན་ནས་ཉོན་མོངས་པ་འདི་ཐམས་ཅད་ཀྱང་
ཁམས་གཅིག་ཡང་དག་པར་ཇི་ལྟ་བ་བཞིན་མ་ཤེས་པ་ལས་རབ་ཏུ་
འཇུག་གོ །ཞེས་གསུངས་པའི་ཕྱིར། འཁོར་བ་དེ་ལས་ལྡོག་པ་ཡང་། དེ་
བཞིན་གཤེགས་པའི་སྙིང་པོ་མངོན་སུམ་དུ་རྟོགས་པ་ལ་རག་ལས་པ་
གསུངས་པ་ཡིན་ཏེ། རྒྱུད་བླ་མའི་འགྲེལ་པར་མདོ་དྲངས་པ་ལས།
འཇམ་དཔལ་སྐྱེ་བ་མེད་ཅིང་འགག་པ་མེད་པ་ལ་ནི་སེམས་དང་ཡིད་
དང་རྣམ་པར་ཤེས་པ་མི་འཇུག་གོ་གང་ལ་སེམས་དང་ཡིད་དང་རྣམ་
པར་ཤེས་པ་མི་འཇུག་པ་དེ་ལ་ནི། ཀུན་ཏུ་རྟོག་པ་གང་ཞིག་ཚུལ་
བཞིན་མ་ཡིན་པ་ཡིད་ལ་བྱེད་པར་འགྱུར་བ་ཀུན་ཏུ་རྟོག་པ་འགའ་
ཡང་མེད་དོ་ཚུལ་བཞིན་ཡིད་ལ་བྱེད་པ་ལ་རབ་ཏུ་སྦྱར་བ་དེ་ནི། མ་
རིག་པས་ཀུན་ནས་སློང་བ་མི་བྱེད་དོ། །མ་རིག་པ་ཀུན་ནས་ལྡང་བ་
མེད་པ་གང་ཡིན་པ་དེ་ནི། སྲིད་པའི་ཡན་ལག་བཅུ་གཉིས་ཀུན་ནས་
ལྡང་བར་མི་བྱེད་དེ། ཞེས་གསུངས་པའི་ཕྱིར། དེ་ལྟར་ཡིན་ཀྱང་།
འཁོར་གསུམ་རྣམ་པར་རྟོག་པ་གང༌། །ཞེས་སོགས་དང་འགལ་བའི་

སྐྱོན་མེད་དེ། ་དང་པོ་ཉིད་ནས་ཐེག་དམན་དུ་རིགས་ངེས་པའི་སྟོང་
ཉིད་སྟོན་པའི་སྣོད་དུ་མི་རུང་བའི་ཐེག་དམན་འགའ་ཞིག་རྗེས་
འཛིན་པའི་ཕྱིར་དུ་གསུངས་པའི་དྲང་དོན་དགོངས་པ་ཅན་ཡིན་པའི་
ཕྱིར།
སེམས་བསྐྱེད་གཉིས་པ།
གཉིས་པ། ས་གཉིས་པ་དྲི་མ་མེད་པ་བཤད་པ་ལ། གཞུང་སྤྱིའི་
བསྡུ་བ་དང་། གཞུང་དོན་དངོས་བཤད་པ་གཉིས་ལས། དང་པོ་ལ།
སའི་ཡོན་ཏན་རྒྱས་པར་བཤད་པ་དང་། སའི་ཡོན་ཏན་བསྟན་པའི་སྒོ་
ནས་མཇུག་བསྡུ་བ་དང་གཉིས། དང་པོ་ལ། ས་འདིར་ཚུལ་ཁྲིམས་
ཡོངས་སུ་དག་པར་བསྟན་པ་དང་། ཚུལ་ཁྲིམས་ཀྱི་བསྔགས་པ་བཤད་
གང་ལག་ན་སྦྱོཡིན་ན་ཚིག་ཚུལ་འདིར་ཚོ་ལ
པ་དང་། ཚུལ་ཁྲིམས་མི་མཐུན་ཕྱོགས་དང་མ་འདྲེས་པའི་དཔེ་བཤད་
པ་དང་། ཚུལ་ཁྲིམས་ཀྱི་ཕར་ཕྱིན་གྱི་དབྱེ་བ་བཤད་པ་དང་བཞི་ལས།
དང་པོ་ལ། ས་འདིར་རྨི་ལམ་གྱི་སྐབས་སུ་ཡང་ཚུལ་ཁྲིམས་འཆལ་བའི་
དྲི་མ་སྤངས་པའི་སྒོ་ནས། ཚུལ་ཁྲིམས་ཀྱི་ཕར་ཕྱིན་གྱི་ཉམས་ལེན་ལྷག་
པར་ཐོབ་པའི་ཚུལ་དང་། ཉེས་སྤྱོད་སྡོམ་པའི་(༣༩ན)ཚུལ་ཁྲིམས་
རྣམ་པར་དག་པའི་སྒོ་ནས་དགེ་བཅུ་རང་གི་ངང་གིས་གསོག་པའི་
ཡོན་ཏན་ཐོབ་པ་ཡིན་ནོ་ཞེས་འཆད་པར་བྱེད་པ་ལ།དེ་ཚུལ་ཕུན་
ཚོགས༑ ཞེས་པ་ནས། དམ་པའི་ལས་ལམ་བཅུ་ཆར་གསོག་པར་བྱེད། །
ཅེས་པའི་བར་གསུངས། ས་དང་པོའི་གནས་སྐབས་སུ་ཡང་དགེ་བཅུ་
རྫོགས་པར་གསོག་པ་ཡོད་ཀྱང་། ས་འདིར་རྨི་ལམ་གྱི་གནས་སྐབས་སུ་

ཡང་ཚུལ་ཁྲིམས་འཆལ་བའི་དྲི་མ་སྤངས་པས།  ོས་དང་པོའི་གནས་
སྐབས་ལས་ཀྱང་ཆེས་ལྷག་པའི་ཡོན་ཏན་ཐོབ་པ་དང་། ནང་དུ་ཚུལ་
ཁྲིམས་ཀྱི་ཕར་ཕྱིན་གྱི་ཉམས་ལེན་ཐོབ་པའི་ཕྱིའི་རྟགས་དང་བཅས་
པ་རིམ་པ་བཞིན་དུ་འཆད་པ་ལ། དགེ་བའི་ལམ་འདི་ལྟ་ཞིག་བཅུ་
ཆར་ཡང་། །ཞེས་པ་ནས། ཞི་འོད་ཆགས་པ་དེ་དག་གིས་རྣམ་མཛེས། །
ཞེས་པའི་བར་གསུངས། ཉེས་སྤྱོད་སྡོམ་པའི་ཚུལ་ཁྲིམས་རྣམ་པར་
དག་ཀྱང་ཚུལ་ཁྲིམས་ཀྱི་འཁོར་གསུམ་བདེན་པར་འཛིན་པའི་བདེན་
འཛིན་གྱིས་བཅིངས་ན། བྱང་སེམས་ཀྱི་ཚུལ་ཁྲིམས་རྣམ་པར་དག་
པར་མི་འགྱུར་བས། ོ་བྱང་སེམས་ས་གཉིས་པ་བ་འདིས་རྨི་ལམ་གྱི་
གནས་སྐབས་སུ་ཡང་ཚུལ་ཁྲིམས་འཆལ་བའི་དྲི་མ་སྤངས་པ་དང་།
ཚུལ་ཁྲིམས་ཀྱི་འཁོར་གསུམ་བདེན་མེད་དུ་མངོན་སུམ་དུ་རྟོགས་པས།
བྱང་སེམས་ཀྱི་ཚུལ་ཁྲིམས་རྣམ་པར་དག་པ་ཡིན་ནོ་ཞེས་འཆད་པ་ལ།
གལ་ཏེ་དེ་ནི་ཁྲིམས་དག་རང་བཞིན་ལྟ། །ཞེས་པ་ནས་བཟུང་སྟེ།
གཉིས་བློའི་རྒྱུ་བ་ཡང་དག་བྲལ་བར་འགྱུར། །ཞེས་པའི་བར་གསུངས།
གཉིས་པ། ཚུལ་ཁྲིམས་ཀྱི་བསྔགས་པ་བཤད་པ་ལ། སྦྱིན་པའི་འབྲས་བུ་
བདེ་འགྲོའི་རྟེན་ལ་ལོངས་སྤྱོད་པ་ཚུལ་ཁྲིམས་ལ་རག་ལས་པ་དང་།
དེ་ལ་སྐྱེ་བ་བརྒྱུད་མར་ལོངས་སྤྱོད་པ་ཚུལ་ཁྲིམས་ལ་རག་ལས་པ་
དང་༑མངོན་མཐོ་ངེས་ལེགས་གང་འཐོབ་པའི་རྒྱུར་ཚུལ་ཁྲིམས་
བསྔགས་པ་ཡིན་ཞེས་བསྔགས་པ་དེ་འཆད་པ་ལ། སྦྱིན་པས་ལོངས་
སྤྱོད་དག་ནི་འགྲོ་ངན་ནའང་། །ཞེས་པ་ནས། མངོན་མཐོའི་རྒྱུ་ནི་ཚུལ་

ཁྲིམས་ལས་གཞན་མེད། །ཅེས་པའི་བར་གསུངས། གསུམ་པ་ཚུལ་
ཁྲིམས་མི་མཐུན་ཕྱོགས་དང་མ་འདྲེས་པའི་དཔེ་བཤད་པ་ལ།  ཿ ཀླུ་
གཙང་སྦྲ་ཅན་གནས་པའི་རྒྱ་མཚོ་རོ་དང་( ༣༩བ) ལྷན་ཅིག་ཏུ་མི་
གནས་པ་དེ་བཞིན་དུ། བྱང་སེམས་ས་གཉིས་པ་བའི་ཐུགས་རྒྱུད་དེ་
ཡང་༑ ཚུལ་ཁྲིམས་འཆལ་བ་དང་ལྷན་ཅིག་ཏུ་མི་གནས་པ་དཔེའི་སྒོ་
ནས་ཚུལ་ཁྲིམས་རྣམ་པར་དག་ཚུལ་འཆད་པར་བྱེད་པ་ལ། ཇི་ལྟར་རྒྱ་
་ཅིག་ཏུ་ཞེས་པ་ནས།མཚོ་རོ་དང་ལྷན་ཅིག་ཏུ་ཞེས་པ་ནས།
གནས་མི་འདོད། །ཅེས་པའི་བར་གསུངས། དེ་འཆལ་བ་དང་ལྷན་ཅིག་
བཞི་པ། དབྱེ་བ་བཤད་པ་ལ། དེ་ལ་དབྱེ་ན། ཚུལ་ཁྲིམས་ཀྱི་འཁོར་
གསུམ་བདེན་མེད་དུ་མངོན་སུམ་དུ་རྟོགས་པའི་ཤེས་རབ་ཀྱིས་མ་
ཟིན་པའི་འཇིག་རྟེན་པའི་ཚུལ་ཁྲིམས་ཀྱི་ཕར་ཕྱིན་གཅིག་དང་། དེས་
ཟིན་པའི་འཇིག་རྟེན་ལས་འདས་པའི་ཚུལ་ཁྲིམས་ཀྱི་ཕར་ཕྱིན་གཉིས
ཡོད་དོ་ཞེས་འཆད་པར་བྱེད་པ་ལ། གང་གིས་གང་ཞིག་གང་ལ་སྤོང་
བྱེད་པ། །ཞེས་པ་ནས། གསུམ་ལ་ཆགས་པས་སྟོང་སྟེ་འཇིག་རྟེན་
འདས༑ །ཞེས་པའི་བར་གསུངས། གཉིས་པ། སའི་ཡོན་ཏན་བསྟན་
པའི་སྒོ་ནས་མཇུག་བསྡུས་ཏེ་བཤད་པ་ལ། རྒྱལ་བའི་སྲས་པོ་བྱང་
སེམས་ས་གཉིས་པ་བའི་ཟླ་བ་ལས་བྱུང་བའི་འོད་ཟེར་ལྟ་བུའི་ས་
གཉིས་པའི་ཡེ་ཤེས་དེ། སྲིད་པ་འཁོར་བ་པ་མ་ཡིན་ཀྱང་དེའི་དཔལ་
དུ་གྱུར་པ་དང་འགྲོ་བའི་ཡིད་ཀྱི་གདུང་བ་སེལ་བ་ཟླ་བའི་འོད་ཟེར་
དང་ཆོས་མཐུན་སྦྱར་ནས་འཆད་པར་བྱེད་པ་ལ། རྒྱལ་སྲས་ཟླ་བ་ལས་
བྱུང་སྲིད་མིན་སྲིད་པ་ཡིས། །ཞེས་པ་མན་ཆད་ཀྱི་གཞུང་གསུངས། ནུག

གཉིས་པ། གཞུང་དོན་དངོས་འཆད་པ་ལ། གལ་ཏེ་དེ་ནི་ཁྲིམས་
དག་རང་བཞིན་ལྟ། །ཞེས་སོགས་ཀྱི་སྐབས་སུ། མཐའ་དཔྱད་པ་ལ།
བྱང་སེམས་ས་གཉིས་པ་བ་བྱང་སེམས་ཀྱི་ཚུལ་ཁྲིམས་རྣམ་པར་དག་
ན་དག་བྱའི་ཚུལ་ཁྲིམས་ཀྱི་ཉམས་ལེན་གང་ཞེ་ན། རྒྱལ་སྲས་ཀྱི་སྤྱོད་
པ་ལ་སློབ་པའི་ཉམས་ལེན་རྣམས། བྱང་སེམས་ཀྱི་ཚུལ་ཁྲིམས་ཀྱི་
ཉམས་ལེན་གསུམ་དུ་འདུ་བ་ཡིན་ཏེ། ཉན་རང་ཡིད་བྱེད་ཀྱི་བསམ་པ་
སྤོང་བ་དང་། བདེན་འཛིན་སྤོང་བའི་ཉམས་ལེན་རྣམས་ཉེས་སྤྱོད་
སྡོམ་པའི་ཚུལ་ཁྲིམས་དང༌། གཞན་དོན་བྱ་བ་བཅུ་གཅིག་དང་། བསྡུ་
བཞིའི་ཉམས་ལེན་རྣམས་སེམས་ཅན་དོན་བྱེད་ཀྱི་ཚུལ་ཁྲིམས་ཀྱི་
ཉམས་ལེན་དང་། རྒྱལ་བའི་གསུང་རབ་ལ་ཐོས་པ་ངོམས་མེད་དུ་བྱེད་
པ་དང་།ཕྱིན་དྲུག་གི་ཉམས་ལེན་རྣམས་བྱང་སེམས་ཀྱི་དགེ་བ་ཆོས་
སྡུད་ཀྱི་ཚུལ་ཁྲིམས་ཀྱི་ཉམས་ལེན་དུ་འདུ་བའི་ཕྱིར། བྱང་སེམས་རབ་
བྱུང་དེས་ལུས་ངག་གི་ཁ་ན་མ་ཐོ་བ་བདུན་སྤོང་ཞིང་། དེའི་རྒྱུད་ཀྱི་
ཚུལ་( ༤༠ ན) ཁྲིམས་དེ་བྱང་སེམས་ཀྱི་ཚུལ་ཁྲིམས་ཡིན་ཀྱང་། ལུས་
ངག་གི་ཁ་ན་མ་ཐོ་བ་བདུན་དང་། ཡིད་ཀྱི་གསུམ་གྱི་ནང་ནས་ཡིད་ཀྱི་
གསུམ་པོ་དེ་གཙོ་བོར་སྤོང་དགོས་པ་ཡིན་ཏེ། དང་པོ་བདུན་པོ་དེ་
བྱང་སེམས་ལ་གནང་བའི་སྐབས་ཡོད། ཕྱི་མ་གསུམ་པོ་དེ་བྱང་སེམས་
ལ་གནང་བའི་སྐབས་མེད་པའི་ཕྱིར། དེའི་རྒྱུད་ཀྱི་ཚུལ་ཁྲིམས་དེ་བྱང་
སེམས་ཀྱི་ཚུལ་ཁྲིམས་ཡིན་གྱི། དེའི་རྒྱུད་ཀྱི་དགེ་ཚུལ་གྱི་སྡོམ་པ་དང་
དགེ་སློང་གི་སྡོམ་པ་གཉིས་པོ་དེ་བྱང་སེམས་གྱི་སྡོམ་པ་མ་ཡིན་ཏེ། དེ་
ཇི་སྲིད་འཚོ་བར་གྱི་སྡོམ་པ་གང་ཞིག །བྱང་སེམས་ཀྱི་སྡོམ་པ་ཡིན་ན་

ཇི་སྲིད་འཚོ་བར་གྱི་སྡོམ་པ་མ་ཡིན་དགོས་པའི་ཕྱིར། དེའི་རྒྱུད་ཀྱི་
སྡོམ་པ་གཉིས་པོ་དེ་བྱང་སེམས་ཀྱི་ཚུལ་ཁྲིམས་ཡིན་ཏེ། བྱང་སེམས་ཀྱི་
སོ་ཐར་གྱི་ཚུལ་ཁྲིམས་ཡིན་པའི་ཕྱིར། ཚུལ་ཁྲིམས་ཀྱི་འཁོར་གསུམ་
ཕམ་པས་བདེན་པར་འཛིན་པའི་བདེན་འཛིན་གྱིས་བཅིངས་ཤིང་།
ཉེས་སྤྱོད་མ་གོས་པའི་དགེ་སློང་བྱང་སེམས་ཀྱི་རྒྱུད་ཀྱི་སྡོམ་པ་དེ།
སྡོམ་པའི་ཚུལ་ཁྲིམས་རྣམ་དག་ཡིན་ཀྱང་། བྱང་སེམས་ཀྱི་ཚུལ་ཁྲིམས་
རྣམ་དག་མ་ཡིན་ཏེ། བྱང་སེམས་ཀྱི་ཚུལ་ཁྲིམས་འཆལ་བ་ཡིན་པའི་
ཕྱིར༑ དཀོན་བརྩེགས་ལས། འོད་སྲུངས་འདི་ལ་དགེ་སློང་ཁ་ཅིག་ཚུལ་
ཁྲིམས་དང་ལྡན་པ་ཡིན་ཏེ། སོ་སོ་ཐར་པའི་སྡོམ་པས་བསྡམས་ཤིང་
གནས་ཆོ་ག་དང་སྤྱོད་ཡུལ་ཕུན་སུམ་ཚོགས་པ་ཁ་ན་མ་ཐོ་བ་ཕྲ
རགས་རྣམས་ལའང་འཇིགས་པར་ལྟ་བ།ཡང་དག་པར་བླངས་ཏེ་
བསླབ་པའི་གཞི་རྣམས་ལ་སློབ་ཅིང་ལུས་དང་ངག་དང་ཡིད་ཀྱི་ལས་
ཡོངས་སུ་དག་པ་དང་ལྡན་པར་གྱུར་པས་འཚོ་བ་ཡོངས་སུ་དག་ཀྱང་
དེ་བདག་ཏུ་སྨྲ་བ་ཡིན་ཏེ། འོད་སྲུངས་དེ་ནི་ཚུལ་ཁྲིམས་འཆལ་པ་
ཚུལ་ཁྲིམས་དང་ལྡན་པ་ལྟར་བཅོས་པ་དང་པོའོ།།ཞེས་བྱ་བ་ནས།
འོད་སྲུངས་གཞན་ཡང་འདི་ལ་དགེ་སློང་ཁ་ཅིག་སྦྱངས་པའི་ཡོན་
ཏན་བཅུ་གཉིས་ཡང་དག་པར་བླངས་ཀྱང་དམིགས་པར་ལྟ་བ་ཡིན་ཏེ།
ངར་འཛིན་པ་དང་ང་ཡིར་འཛིན་པ་ལ་གནས་པ་དེ་ནི་འོད་སྲུངས་
ཚུལ་ཁྲིམས་འཆལ་པ་ཚུལ་ཁྲིམས་དང་ལྡན་པ་ལྟར་བཅོས་པ་བཞི་པ་
སྟེ༑ ཞེས་གསུངས་པའི་ཕྱིར། དེ་སོ་ཐར་གྱི་ཉེས་སྤྱོད་སྡོམ་པའི་ཚུལ་
ཁྲིམས་རྣམ་དག་ཡིན་ཏེ། དངོས་སྨྲ་བའི་དགེ་སློང་དེ་དགེ་སློང་རྣམ་

དག་ཡིན་པའི་ཕྱིར། གལ་ཏེ་དེ་ནི། ཞེས་པ་དང་། མདོ་ལས་འོད་
སྲུངས་དེ་ནི། ཞེས་པ་དེ་ས་གཉིས་པ་(༤་བ)བ་ལ་སྙེག་པ་མ་ཡིན་
ཏེ༑ ས་གཉིས་པ་བ་དེ་རྨི་ལམ་གྱི་གནས་སྐབས་སུ་ཡང་འཆལ་ཚུལ་གྱི་
དྲི་མ་སྤངས་ཤིང་། ཚུལ་ཁྲིམས་ཀྱི་འཁོར་གསུམ་བདེན་མེད་དུ་རྟོགས་
མྱོང་བས་བྱང་སེམས་ཀྱི་ཚུལ་ཁྲིམས་རྣམ་པར་དག་པ་ཡིན་པའི་ཕྱིར།
སེམས་བསྐྱེད་གསུམ་པ།
ས་གསུམ་པ་འོད་བྱེད་པ་བཤད་པ་ལ། གཞུང་སྤྱིའི་བསྡུ་བ་བཤད་
པ་དང་། གཞུང་དོན་དངོས་བཤད་པ་གཉིས། དང་པོ་ལ་ཁྱད་གཞི་
སའི་ངེས་ཚིག་བཤད་པ་དང་། ཁྱད་ཆོས་སའི་ཡོན་ཏན་རྒྱས་པར་
བཤད་པ། ཉི་མའི་འོད་ཟེར་དང་ཆོས་མཐུན་སྦྱར་ནས་སའི་ཡོན་ཏན་
བསྟན་པའི་སྒོ་ནས་མཇུག་བསྡུས་ཏེ་བཤད་པ་དང་གསུམ། དང་པོ་ལ།
ས་དང་པོ་གཉིས་སུ་ཕར་ཕྱིན་དང་པོ་གཉིས་ཉམས་སུ་བླངས་པ་ལ་
བརྟེན་ནས་གོང་མའི་ཡོན་ཏན་ཇི་ལྟ་བུ་ཞིག་འབྱུང་བ་ཡིན་ཞེ་ན།
བཟོད་པའི་ཕར་ཕྱིན་གྱི་ཉམས་ལེན་ལྷག་པར་འཐོབ་པའི་ས་གསུམ་
པ་འོད་བྱེད་པ་དེ་ཐོབ་ཅིང་། དེ་ལ་འོད་བྱེད་པ་ཞེས་བརྗོད་པའི་རྒྱུ་
མཚན་ཡོད་དེ། བཟོད་པའི་ཕར་ཕྱིན་གྱི་ཉམས་ལེན་ལྷག་པར་ཐོབ་
་གཞག་གི་གནས་སྐབས་སུ་ཤེས་སྒྲིབ་མངོན་གྱུར་བའི་བུད་
ཤིང་བསྲེགས་པའི་ཡེ་ཤེས་ཀྱི་མེ་འབྱུང་བའི་སྔ་ལྟས། རྗེས་ཀྱི་གནས་
སྐབས་སུ་སྣང་བ་ཟངས་ཀྱི་འོད་ལྟར་དམར་སེར་འབྱུང་བའི་རྒྱུ་
མཚན་གྱིས་འོད་བྱེད་པ་ཞེས་བཤད་པའི་ཕྱིར། ཞེས་ཁྱད་གཞི་སའི་

ངེས་ཚིག་དེ་འཆད་པ་ལ། ཤེས་བྱའི་བུད་ཤིང་མ་ལུས་བསྲེགས་པའི་
མེ༑ །ཞེས་པ་ནས། དེ་ཚེ་ཉི་ལྟར་ཟངས་འདྲའི་སྣང་བར་བྱུང༌། །ཞེས་
པའི་བར་གསུངས།ཁྱད་ཆོས་སའི་ཡོན་ཏན་རྒྱས་པར་བཤད་པ་ལ།
དངོས་དང་། ཕར་ཕྱིན་དང་པོ་གསུམ་གྱི་ཁྱད་པར་བཤད་པ་དང་
གཉིས༑ དང་པོ་ལ། ས་འདིར་བཟོད་པའི་ཕར་ཕྱིན་གྱི་ཉམས་ལེན་ལྷག་
པར་ཐོབ་ཚུལ་དང་། བཟོད་པ་གཞན་ཇི་ལྟར་བསྟན་པའི་ཚུལ་དང་།
བཟོད་པའི་ཕར་ཕྱིན་གྱི་དབྱེ་བ་བཤད་པ་དང༌། ས་འདིར་ལྷག་པའི་
ཡོན་ཏན་གཞན་བཤད་པ་དང་བཞི་ལས། དང་པོ་ནི། བྱང་སེམས་ས་
གསུམ་པ་བ་དེ་བདག་དང་བདག་གི་བཤེས་རྣམས་ལ་གནོད་པ་འདི་
ལྟ་བུ་བྱས་སོ་སྙམ་པའི་ང་དང་ང་ཡི་བར་འཛིན་པ་མེད་པས་ཁོང་
ཁྲོའི་གནས་མ་ཡིན་ཀྱང་། ལ ཁོང་ཁྲོས་རྒྱུད་རང་དབང་མེད་པར་
འཁྲུགས་པའི་གང་ཟག་འགའ་ཞིག་གིས། བྱང་སེམས་དེའི་ཤ་རུས་
སྲང་རེ་རེ་ནས་བཅད་ཀྱང་གཅོད་བྱེད་ལ་མི་ཁྲོ་བར་མ་ཟད། སྤྱིར་ཤ་
རུས་བཅད་པའི་སྡུག་བསྔལ་ལས་ལྷག་པའི་སེམས་ཅན་དམྱལ་བའི་
( ༤༡ན) སྡུག་བསྔལ་མྱོང་དགོས་པར་མཐོང་ནས། སྡུག་བསྔལ་རྒྱུ་
དང་བཅས་པ་སྤོང་བའི་བརྩེ་བ་སྙིང་རྗེ་ཆེན་པོས་ཟིན་པའི་སྒོ་ནས་
བཟོད་པའི་ཕར་ཕྱིན་གྱི་ཉམས་ལེན་ལྷག་པའི་ཚུལ་དང་།  ཿ ཤ་རུས་
གཅོད་པའི་འཁོར་གསུམ་བདེན་མེད་དུ་མངོན་སུམ་དུ་རྟོགས་པའི་
ཤེས་རབ་ཀྱིས་ཟིན་པའི་སྒོ་ནས། བཟོད་པའི་ཕར་ཕྱིན་གྱི་ཉམས་ལེན་
ལྷག་པའི་ཚུལ་གཉིས་པོ་དེ་རིམ་པ་བཞིན་དུ་འཆད་པ་ལ། གལ་ཏེ་
གནས་མིན་འཁྲུག་པ་འགའ་ཡིས་དེའི། །ཞེས་པ་ནས། མཐོང་བ་དེས་

ཀྱང་དེ་ཡིས་བཟོད་པར་འགྱུར། །ཞེས་གསུངས། 
གཉིས་པ། བཟོད་པ་གཞན་ཇི་ལྟར་བསྟན་པའི་ཚུལ་བཤད་པ་ལ།
ཁོང་ཁྲོའི་ཉེས་དམིགས་བསམ་པའི་སྒོ་ནས།ཁོང་ཁྲོ་དགག་རིགས་
པར་བསྟན་པ་དང་། བཟོད་པའི་ཕན་ཡོན་བསམ་པའི་སྒོ་ནས་བཟོད་
པ་སྒོམ་རིགས་པར་བསྟན་པ་དང་གཉིས་ལས། དང་པོ་ལ། གནོད་བྱེད་
ལ་གནོད་ལན་འཇལ་བས་སྔར་བྱས་ཀྱི་གནོད་པ་མི་ལྡོག་ཅིང་གནོད་
ལན་འཇལ་བས་སྔར་གྱི་སྡུག་བསྔལ་ལས་ཆེས་ལྷག་པའི་སྡུག་བསྔལ་
ཉེས་དམིགས་ཆེ་བ་དང་། གནོད་
བྱེད་ལ་གནོད་ལན་འཇལ་བ་དང་། ཕྱིན་ཆད་བདེ་བར་འདོད་པ་
འགལ་བ་དང་། གནོད་བྱེད་ཀྱིས་གནོད་པ་བྱེད་པ་དེ། སྔོན་གྱི་ལས་
ངན་འདག་བྱེད་ཡིན་པ་ལ། སླར་ཡང་དེ་ལ་གནོད་ལན་འཇལ་བས་
སྔར་གྱི་སྡུག་བསྔལ་དེ་ལས་ཆེས་ལྷག་པའི་ངན་སོང་གི་སྡུག་བསྔལ་
མྱོང་དགོས་པ་དང་། ཁོང་ཁྲོས་སྔར་ཡུན་རིང་དུ་བསགས་པའི་དགེ་རྩ་
འཛོམས་པ་དང་གནས་སྐབས་བཞིན་མི་སྡུག་ཅིང་དམ་པ་མ་ཡིན་
པར་དཀྲི་བར་འགྱུར་བས། ཁོང་ཁྲོ་སྒོ་དུ་མ་ནས་དགག་རིགས་སོ་ཞེས་
འཆད་པ་ལ། གནོད་པ་བྱས་པས་གལ་ཏེ་དེར་དཀོན་ན། །ཞེས་པ་ནས།
མི་བཟོད་པ་ཡིས་མྱུར་དུ་ངན་འགྲོར་སྐྱུར་བར་བྱེད། །ཅེས་པའི་བར་
གསུངས༑ གཉིས་པ། བཟོད་པའི་ཕན་ཡོན་བསམ་པའི་སྒོ་ནས་བཟོད་
པ་སྒོམ་རིགས་པར་བསྟན་པ་ལ། སྔར་བཤད་པའི་ཁོང་ཁྲོའི་ཉེས་
དམིགས་དེ་དག་དང་འགལ་བའི་ཕན་ཡོན་བཟོད་པ་ལ་ཡོད་པའི་
ཚུལ་དང་། སོ་སོ་སྐྱེ་བོའི་ཁོང་ཁྲོའི་ཉེས་དམིགས་དང་། རྒྱལ་སྲས་

འཕགས་པའི་བཟོད་པའི་ཕན་ཡོན་བསམ་པའི་སྒོ་ནས་བཟོད་པ་སྒོ་
དུ་མ་ནས་སྒོམ་རིགས་སོ་ཞེས་འཆད་པར་བྱེད་པ་ལ། · བཟོད་པས་
བཤད་ཟིན་དང་འགལ་ཡོན་ཏན་( ༤༡བ) རྣམས་བྱེད། ཅེས་པ་ནས།
བསྔགས་པའི་བཟོད་པ་རྟག་ཏུ་མྱུར་བསྟེན་བྱ།།ཞེས་པའི་བར་
གསུངས༑ གསུམ་པ། བཟོད་པའི་ཕར་ཕྱིན་གྱི་དབྱེ་བ་བཤད་པ་ལ། དེ་
ལ་དབྱེ་ན། བཟོད་པའི་འཁོར་གསུམ་བདེན་མེད་དུ་མངོན་སུམ་དུ་
རྟོགས་པའི་ཤེས་རབ་ཀྱིས་མ་ཟིན་པའི་འཇིག་རྟེན་པའི་བཟོད་པའི་
ཕར་ཕྱིན་དང། དེས་ཟིན་པའི་འཇིག་རྟེན་ལས་འདས་པའི་བཟོད་
པའི་ཕར་ཕྱིན་གཉིས་ཡོད་དོ་ཞེས་འཆད་པར་བྱེད་པ་ལ། རྫོགས་
སངས་རྒྱས་ཀྱི་བྱང་ཆུབ་ཕྱིར་བསྔོས་ཀྱང༌། །ཞེས་པ་ནས། འཇིག་རྟེན་
འདས་པའི་ཕ་རོལ་ཕྱིན་ཅེས་བསྟན། །ཞེས་པའི་བར་གསུངས། ས་
འདིར་ལྷག་པའི་ཡོན་ཏན་གཞན་བཤད་པ་ལ། ས་འདིར་བཟོད་པའི་
ཕར་ཕྱིན་གྱི་ཉམས་ལེན་ལྷག་པར་ཐོབ་པར་མ་ཟད། བསླབ་པ་གསུམ་
གྱི་ནང་ནས་ཏིང་ངེ་འཛིན་གྱི་བསླབ་པའི་ཉམས་ལེན་ལྷག་པར་ཐོབ་
སས་ས་གཏེས པ་ཆགས་འཇོམས་པར་ནུས་པར་འགྱུར།
གཉིས་པ་མན་ཆད་དུ་མ་ཐོབ་པའི་ཞི་རགས་ཀྱི་རྣམ་པ་ཅན་
གྱི་བསམ་གཏན་དང་གཟུགས་མེད་ཀྱི་སྙོམས་འཇུག་དང་།  ཿ མངོན་
ཤེས་དང་། སྤངས་པའི་ཁྱད་པར་རྣམས་འཆད་པ་ལ། ས་དེར་རྒྱལ་
སྲས་བསམ་གཏན་མངོན་ཤེས་དང་། །ཞེས་པ་ནས། འདོད་པའི་འདོད་
པས་པར་ནུས་པར་འགྱུར། །ཞེས་པའི་བར་གསུངས། སྦྱིན་
སོགས་དང་པོ་གསུམ་གྱི་ཁྱད་པར་བཤད་པ་ལ། དེ་གསུམ་པོ་དེ་ཁྱིམ་
པ་དང་རབ་བྱུང་གཉིས་ཀྱི་ནང་ནས་རྟེན་ཁྱིམ་པ་ལ་བསྔགས་པ་དང་།

ཚོགས་གཉིས་ཀྱི་ནང་ནས་གཙོ་བོར་བསོད་ནམས་ཀྱི་ཚོགས་ཀྱིས་
བསྡུས་པ་དང་། སྐུ་གཉིས་ཀྱི་ནང་ནས་གཙོ་བོར་གཟུགས་སྐུའི་ལག་
རྗེས་འཇོག་པ་ཡིན་ནོ་ཞེས་འཆད་པ་ལ། སྦྱིན་སོགས་ཆོས་གསུམ་དེ་
དག་ཕལ་མོ་ཆེ། །ཞེས་པ་ནས། སངས་རྒྱས་གཟུགས་ཀྱི་བདག་ཉིད་སྐུ་
ཡི་རྒྱུ། །ཞེས་པའི་བར་གསུངས། ཉི་མའི་འོད་ཟེར་དང་ཆོས་མཐུན་
སྦྱར་ནས་སའི་ཡོན་ཏན་བསྟན་པའི་སྒོ་ནས་མཇུག་བསྡུས་ཏེ་འཆད་
པ་ལ་ཉི་མའི་འོད་ཟེར་དེས་དང་པོར་རང་ཉིད་མཐོང་བ་ལ་སྒྲིབ་བྱེད་
ཀྱི་མུན་པ་རྣམས་སེལ་དེའི་རྗེས་སུ་གཟུགས་སོགས་གཞན་མཐོང་བ་
ལ་སྒྲིབ་བྱེད་ཀྱི་མུན་པ་སེལ་བར་བྱེད་པ་དེ་བཞིན་དུ། ས་གསུམ་པའི་
ཡེ་ཤེས་འདི་ཡང་དང་པོར་ས་གསུམ་པ་རང་ཉིད་འཐོབ་པ་ལ་བགེཊ་
བྱེད་ཀྱི་སྒྲིབ་པ་སེལ་བར་བྱེད་དེའི་རྗེས་སུ་གདུལ་བྱ་གཞན་གྱིས་འདི་
འཐོབ་པ་ལ་གཙོ་བོར་བགེགས་བྱེད་ཀྱི་སྒྲིབ་པ་སེལ་བར་བྱེད་པ་དང་།
ཚིག་རྩུབ་སོགས་ཤིན་ཏུ་རྣོན་པོ་རྣམས་ལ་ཡང་ཁྲོ་བར་མི་བྱེད་དོ་ཞེས་
( ༤༢ན)ཉི་མའི་འོད་ཟེར་དང་ཆོས་མཐུན་སྦྱར་ནས་སའི་ཡོན་ཏན་
བསྟན་པའི་སྒོ་ནས་མཇུག་བསྡུས་ཏེ་འཆད་པ་ལ། རྒྱལ་བའི་སྲས་པོ་ཉི་
མ་ལ་གནས་འོད་བྱེད་འདི། །ཞེས་པ་མན་ཆད་ཀྱི་གཞུང་གསུངས།
༈ གཉིས་པ། གཞུང་དོན་དངོས་བཤད་པ་ལ། གང་ཕྱིར་རྒྱལ་སྲས་
རྣམས་ལ་ཁྲོས་པ་ཡིས། །ཞེས་སོགས་ཀྱི་སྐབས་སུ། མཐའ་དཔྱད་པ་ལ།
རྟེན་གྱི་གང་ཟག་གང་གིས་ཡུལ་གང་ལ་ཁོང་ཁྲོ་ཇི་ཙམ་ཞིག་སྐྱེས་པས་
དགེ་རྩ་འཇོམས་པའི་ཚུལ་བཤད་པ་དང་། འཇོམ་བྱའི་དགེ་རྩ་ངོས་
བཟུང་བ་དང་། ཇི་ལྟར་འཇོམས་པའི་ཚུལ་བཤད་པ་དང་། མདོར་

བསྡུས་ཏེ་བཟོད་པ་བསྟན་རིགས་པར་བསྟན་པ་དང་བཞི།
དང་པོ་ལ། ཡུལ་བྱང་ཆུབ་སེམས་དཔའ་ལ་རྒྱུ་མཚན་བདེན་པ་
དང་མི་བདེན་པའི་ཚིག་གང་གིས་ཉེས་པ་ལྷག་པར་སྒྲོ་བཏགས་ནས།
ཁོང་ཁྲོ་སྐད་ཅིག་མ་གཅིག་སྐྱེས་ན། བསྐལ་པ་བརྒྱར་བསགས་པའི་
དགེ་རྩ་འཇོམས་པ་ཡིན་ཏེ། འཇམ་དཔལ་རྣམ་པར་རོལ་པའི་མདོ་
ལས༑ འཇམ་དཔལ་ཁོང་ཁྲོ་བ་ཁོང་ཁྲོ་བ་ཞེས་བྱ་བ་ནི། བསྐལ་པ་
བརྒྱར་བསགས་པའི་དགེ་བ་ཉེ་བར་འཇོམས་པར་བྱེད་པ་དེའི་ཕྱིར་
ཁོང་ཁྲོ་བ་ཞེས་བྱའོ། །ཞེས་གསུངས་པའི་ཕྱིར། རྒྱུ་མཚན་བདེན་པ་
དང་མི་བདེན་པའི་ཁྱད་པར་ཡོད་དེ། ཉེས་པ་ཅུང་ཟད་ཀྱང་མ་བྱས་
པ་ལ་བྱས་སོ་ཞེས་གཤེ་བ་ནི་རྒྱུ་མཚན་མི་བདེན་པར་སྒྲོ་བཏགས་པ་
དང་༑ ཉེས་པ་ཆུང་ངུ་བྱས་པ་ལ་ཆེན་པོ་བྱས་སོ་ཞེས་གཤེ་བ་ནི་རྒྱུ་
མཚན་བདེན་པར་སྒྲོ་བཏགས་པ་ཡིན་པའི་ཕྱིར། ཡུལ་རྟེན་གཉིས་ཀ་
བྱང་སེམས་སུ་གསལ་བར་མ་གསུངས་ཀྱང་ཡུལ་རྟེན་གཉིས་ཀ་བྱང་
སེམས་ཀྱི་དབང་དུ་བྱས་པ་ཡིན་པའི་ཕྱིར། བྱམས་པ་སེང་གེ་སྒྲས་ཞུས་
པའི་མདོ་ལས། སྟོང་
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་གཏོགས་པའི་སེམས་
ཅན་ཐམས་ཅད་ལ་སྤྱོས་པ་དང་། བརྒྱད་པ་དང་། དབྱུག་པ་དང་། ཁུ་
ཚུར་གྱིས་བརྡེག་པ་དེ་ཙམ་གྱིས། བྱང་ཆུབ་སེམས་དཔའ་ལ་རྨ་ཕྱུང་
ཞིང་རྨས་པར་མི་འགྱུར་གྱིས། བྱང་ཆུབ་སེམས་དཔའ་གང་གིས་བྱང་
ཆུབ་སེམས་དཔའ་གཅིག་ལ། ཐ་ན་གནོད་སེམས་དང་། ཐ་བ་དང་།
ཞེ་སྡང་གི་སེམས་བསྐྱེད་པ་ཙམ་གྱིས་བྱང་ཆུབ་སེམས་དཔའ་ལ་རྨ་

ཕྱུང་ཞིང་རྨས་པར་འགྱུར་རོ། །དེ་ཅིའི་ཕྱིར་ཞེ་ན། གལ་ཏེ་དེ་ཐམས་
( ༤༢ བ )ཅད་མཁྱེན་པ་ཡོངས་སུ་མ་བཏང་ན་བྱང་ཆུབ་སེམས་
དཔས་བྱང་ཆུབ་སེམས་དཔའ་ཅིག་ཤོས་ལ་གནོད་སེམས་དང་། ཐ་བ་
དང་༑ སྡང་བའི་སེམས་ཇི་སྙེད་དུ་བསྐྱེད་པ་དེ་སྙེད་ཀྱི་བསྐལ་པར་གོ་
ཆ་གཟོད་ཡང་བགོ་དགོས་སོ་ཞེས་པའི་མདོ་ལ་བརྟེན་ནས་ཡུལ་རྟེན་
གཉིས་ཀ་བྱང་ཆུབ་སེམས་དཔར་གྲུབ་པའི་ཕྱིར། ཁོང་ཁྲོ་སྐད་ཅིག་མ་
གཅིག་ཁྲོས་པས། བསྐལ་པ་བརྒྱར་བསགས་པའི་དགེ་རྩ་འཇོམས་པ་
དེ་ཡང་རྟེན་གྱི་བྱང་སེམས་དེ། ཁྲོ་ཡུལ་གྱི་བྱང་སེམས་ལས་སྟོབས་ཆེ་
བའི་དབང་དུ་བྱས་པ་ཡིན་ཏེ། འགྲེལ་པ་ལས། བྱང་སེམས་བདག་ཉིད་
ཆེན་པོ་དེས། ཞེས་གསུངས་པའི་ཕྱིར། ཁ་ཅིག་གིས། ཡུལ་བྱང་ཆུབ་
སེམས་དཔའ་ལ་ཁོང་ཁྲོ་སྐད་ཅིག་མ་གཅིག་སྐྱེས་པས་བསྐལ་པ
བརྒྱར་བསགས་པའི་དགེ་རྩ་འཇོམས་པ་མི་འཐད་པར་ཐལ། བསྐལ་
པ་སྟོང་དུ་བསགས་པའི་དགེ་རྩ་འཇོམས་པ་སློབ་དཔོན་དཔའ་བོ་
དང་༑ རྒྱལ་སྲས་ཞི་བ་ལྷ་གཉིས་གས་གསུངས་པའི་ཕྱིར། ཞི་བ་ལྷས། །
བསྐལ་པ་སྟོང་དུ་བསགས་པ་ཡི། །སྦྱིན་དང་བདེ་གཤེགས་མཆོད་ལ་
སོགས༑ །ལེགས་སྤྱད་གང་ཡིན་དེ་ཀུན་ཀྱང་། །ཁོང་ཁྲོ་གཅིག་གིས་
འཇོམས་པར་བྱེད། །ཅེས་གསུངས་པའི་ཕྱིར་ཟེར་ན། སྐྱོན་མེད་དེ། དེ་
བྱང་སེམས་མ་ཡིན་པས་བྱང་སེམས་ལ་ཁྲོས་པའི་དབང་དུ་བྱས་པ་
ཡིན་པའི་ཕྱིར། དེར་ཐལ། རིན་པོ་ཆེ་ཟ་མ་ཏོག་ལས། རྒྱ་མཚོ་ཆེན་
པོའི་ཆུ་སྲང་གིས་གཞལ་མི་ནུས་པ་དེ་བཞིན་དུ་བྱང་སེམས་མ་ཡིན་
པས་བྱང་སེམས་ལ་ཁྲོས་པའི་རྣམ་སྨིན་གྱི་མཚམས་འཛིན་མི་ནུས་

པར་གསུངས་པའི་ཕྱིར། ཁོང་ཁྲོ་གསར་དུ་སྐྱེས་པའི་བྱང་སེམས་ལ་སོ་
སྐྱེས་ཁྱབ་ཀྱང་། ཁྲོ་ཡུལ་གྱི་བྱང་སེམས་ལ་སོ་སྐྱེས་མ་ཁྱབ་སྟེ། བྱང་
སེམས་འཕགས་པ་ལ་དམིགས་ནས། ཁོང་ཁྲོ་ལོག་ལྟ་སོགས་གསར་དུ་
སྐྱེ་བ་ཡོད་པའི་ཕྱིར། ཁོང་ཁྲོ་གསར་དུ་སྐྱེ་བའི་རྟེན་གྱི་བྱང་སེམས་དེ།
སོ་སྐྱེར་ངེས་ཏེ། འཕགས་པའི་རྟེན་ལ་ཁོང་ཁྲོ་ལོག་ལྟ་གསར་དུ་སྐྱེ་བ་
མེད་པའི་ཕྱིར། བྱང་སེམས་སྟོབས་ཆེ་བས་སྟོབས་ཆུང་བ་ལ་ཁྲོས་པས་
དགེ་རྩ་ཇི་ཙམ་འཇོམས་པ་དང་། སྟོབས་ཆུང་བས་ཆེ་བ་ལ་ཁྲོས་
དགེ་རྩ་ཇི་ཙམ་འཇོམས་པ་དང་། ཡུལ་རྟེན་མཉམ་པས་མཉམ་པ་ལ་
ཁྲོས་པས་དགེ་རྩ་ཇི་ཙམ་འཇོམས་པ་དང་། བྱང་སེམས་མ་ཡིན་པས་
བྱང་སེམས་ལ་ཁྲོས་པས་དགེ་རྩ་ཇི་ཙམ་འཇོམས་པའི་ཚུལ་ཡོད་དེ།
དང་པོ་དེ་བཤད་མ་ཐག་པ་དང་། བར་པ་གཉིས་པོ་དེ་བརྒྱ་ལས་ལྷག་
སྟོང་ལས་དམན་པ་གཅིག་འཇོམས་པའི་( ༤༣ན)ཕྱིར། དེར་ཐལ།
བྱང་སེམས་སྟོབས་ཆེ་བས་སྟོབས་ཆུང་བ་ལ་ཁོང་ཁྲོ་སྐད་ཅིག་མ་
གཅིག་བསྐྱེད་པས། བསྐལ་པ་བརྒྱར་བསགས་པའི་དགེ་རྩ་འཇོམས་པ་
དང་༑ བྱང་སེམས་མ་ཡིན་པས་བྱང་སེམས་ལ་ཁྲོས་ན་བསྐལ་པ་སྟོང་
དུ་བསགས་པའི་དགེ་རྩ་འཇོམས་པར་གསུངས་པའི་ཕྱིར། བྱང་ཆུབ་
སེམས་དཔས་ལུས་ངག་ཏུ་འཐོན་ནས་བྱང་སེམས་མ་ཡིན་པ་ལ་ཁྲོས་
ཀྱང་༑ ཁོང་ཁྲོའི་གྲངས་དང་མཉམ་པར་གཞི་ནས་བསྐལ་པར་གོ་ཆ
བགོ་མི་དགོས་ཏེ། བྱང་སེམས་ཀྱིས་བྱང་སེམས་མ་ཡིན་པ་ལ་ཁྲོས་པ་
དང་༑ བྱང་སེམས་མ་ཡིན་པས་བྱང་སེམས་ལ་ཁྲོས་པ་གཉིས་རྒྱུ་མཚན་
མི་མཚུངས་པར་གསུངས་པའི་ཕྱིར། བྱང་སེམས་ཀྱིས་ལུས་ངག་ཏུ་མ་

ཐོན་པར་བྱང་སེམས་ལ་ཁྲོས་ན་གཞི་ནས་བསྐལ་པར་གོ་ཆ་བགོ་
དགོས་པར་གསུངས་པ་དེ་ཡང་། ལུང་བསྟན་མ་ཐོབ་པའི་བྱང་སེམས་
ཀྱིས༑ ལུང་བསྟན་ཐོབ་པའི་བྱང་སེམས་ལ་ཁྲོས་པའི་དབང་དུ་བྱས་པ་
ཡིན་ཏེ། མདོ་སྡུད་པ་ལས། ལུང་བསྟན་མ་ཐོབ་བྱང་ཆུབ་སེམས་དཔའ་
གང་ཞིག་གིས། །ལུང་བསྟན་ཐོབ་ལ་སེམས་ཁྲོས་རྩོད་པ་རྩོམ་བྱེད་ན། །
ཐ་བ་སྐྱོན་ལྡན་སེམས་ཀྱི་སྐད་ཅིག་ཇི་སྙེད་པ། །དེ་སྙེད་བསྐལ་པར་
གཞི་ནས་གོ་ཆ་བགོ་དགོས་སོ། །ཞེས་གསུངས་པའི་ཕྱིར། བསྐལ་པར་
གོ་ཆ་བགོ་དགོས་པའི་དོན་ཡོད་དེ། སྦྱོར་ལམ་དུ་མྱུར་དུ་འཕོ་ནུས་
པའི་བྱང་སེམས་ཚོགས་ལམ་ཆེན་པོ་བ་ཞིག་གིས། ལུང་བསྟན་ཐོབ་
པའི་བྱང་སེམས་ལ་ཁྲོས་ན། ཁོང་ཁྲོ་སྐད་ཅིག་གི་གྲངས་དང་མཉམ་
པར་བསྐལ་པར་གཞི་ནས་ཚོགས་གཉིས་ལ་སློབ་དགོས་པའི་དོན་ཡིན་
པའི་ཕྱིར། ཁོང་ཁྲོས་དགེ་རྩ་འཇོམས་པར་མ་ཟད་རྣམ་སྨིན་དམྱལ་བ་
མྱོང་དགོས་པ་ཡང་ཡོད་དེ། སྤྱོད་འཇུག་ལས། གང་ཞིག་དེ་འདྲའི་རྒྱལ་
སྲས་སྦྱིན་བདག་ལ། །གལ་ཏེ་ངན་སེམས་སྐྱེད་པར་བྱེད་པ་དེ། །ངན་
སེམས་བསྐྱེད་པའི་གྲངས་བཞིན་བསྐལ་པར་ནི། །དམྱལ་བར་གནས་
པར་འགྱུར་ཞེས་ཐུབ་པས་གསུངས། །ཞེས་གསུངས་པའི་ཕྱིར། ཁོང་
ཁྲོས་དགེ་རྩ་འཇོམས་པ་དང་དེའི་རྣམ་སྨིན་བཤད་མ་ཐག་པ་དེ་ལྟར་
ཡིན་པས།  ཿ གཉེན་པོ་སྟོབས་བཞི་ལ་བརྟེན་ནས་བཤགས་སྡོམ་ལ་
འབད་དགོས་པ་ཡིན་ཏེ། རྣམ་པར་འཐག་པ་བསྡུས་པའི་མདོ་ལས།
ལས་བྱུང་བའི་གང་ཟག་དེས། ལོ་བདུན་གྱི་བར་དུ་ཉི་མ་
རེ་རེ་ལ་བཤགས་སྡོམ་ལན་གསུམ་བྱས་པས། རྣམ་སྨིན་དག་ཀྱང་སྦྱོར་

ལམ་བཟོད་པ༤༣ བ)ཐོབ་པ་ལ་ཇི་ལྟར་མྱུར་ཡང་བསྐལ་པ་བཅུས་
བུལ་བར་གསུངས་པས།
ནུས་པ་བཅོམ་པ་སོར་མི་ཆུད་ཀྱང་རྣམ་སྨིན་མྱོང་མི་དགོས་པའི་ཕྱིར།
ཁོང་ཁྲོས་དགེ་རྩ་འཇོམས་པའི་ཡུལ། །བྱང་ཆུབ་སེམས་དཔར་མ་ངེས་
ཏེ༑ །གྲོགས་ཚངས་པར་མཚུངས་པར་སྤྱོད་པ་ལ་ཁྲོས་པས་ཀྱང་དགེ་རྩ་
འཇོམས་པའི་ཕྱིར། དེ་ཡིན་ཏེ། ཐམས་ཅད་ཡོད་པར་སྨྲ་བའི་གཞུང་
བསླབ་བཏུས་སུ་དྲངས་པ་ལས། དགེ་སློང་དག་དགེ་སློང་གི་འདི་ལྟར་
སྐྲ་དང་སེན་མོའི་མཆོད་རྟེན་ལ་ཡན་ལག་ཐམས་ཅད་ཀྱིས་ཕྱག་
འཚལ་ཏེ། སེམས་དང་བར་བྱེད་པ་ལ་ལྟོས། བཙུན་པ་དེ་ལྟ་ལགས་སོ། །
དགེ་སློང་དག་འདིས་ཇི་ཙམ་ཞིག་ནོན་པའི་འོག་དཔག་ཚད་བརྒྱད་
ཁྲི་བཞི་སྟོང་ན་གསེར་གྱི་འཁོར་ལོ་ལ་ཐུག་པའི་བར་ན། བྱེ་མ་ཇི་སྙེད་
ཡོད་པ་དེ་སྙེད་དུ་དགེ་སློང་འདིས་འཁོར་ལོས་བསྒྱུར་བའི་རྒྱལ་སྲིད་
སྟོང་འགྱུར་དུ་ལོངས་སྤྱོད་པར་འགྱུར་རོ། དེ་ནས་ཚེ་
དང་ལྡན་པ་ཉེ་བར་འཁོར་གྱིས། བཅོམ་ལྡན་འདས་ག་ལ་བ་དེར་
ལོགས་སུ་ཐལ་མོ་སྦྱར་བ་བཏུད་དེ། བཅོམ་ལྡན་འདས་ལ་འདི་སྐད་
ཅེས་གསོལ་ཏོ། །བཅོམ་ལྡན་འདས་ཀྱིས་དགེ་སློང་གི་དགེ་བའི་རྩ་བ་
དེ་ལྟ་བུར་ཚེ་བར་གསུངས་ན་བཅོམ་ལྡན་འདས་དགེ་བའི་རྩ་བ་དེ་
དག་གང་དུ་བསྲབས་པ་དང་། ཡོངས་སུ་བྱང་བ་དང་། ཡོངས་སུ་ཟད་
པར་འགྱུར། ཉེ་བར་འཁོར་ཇི་ལྟར་ཚངས་པར་མཚུངས་པར་སྤྱོད་པ་
ལ་རྨ་ཕྱུང་བ་དང་། རྨས་པར་བྱས་པ་དེ་ལྟ་བུ་ནི་ངས་མ་མཐོང་སྟེ། ཉེ་
བར་འཁོར་དེས་དགེ་བའི་རྩ་བ་ཆེན་པོ་འདི་དག་བསྲབས་པ་དང་།

ཡོངས་སུ་བྱང་བ་དང་། ཡོངས་སུ་ཟད་པར་འགྱུར་རོ། །ཉེ་བར་འཁོར་
དེ་ལྟ་བས་ན་ཅི་ནས་ཀྱང་འགལ་བ་ལ་ཡང་། སེམས་ཀྱིས་གནོད་པ་མི་
བྱ་ན།  ཿ རྣམ་པར་ཤེས་པ་དང་བཅས་པའི་ལུས་ལ་ལྟ་སྨོས་ཀྱང་ཅི་
དགོས༑ ཞེས་གསུངས་པའི་ཕྱིར། ཟད་པ་ཆུང་འབྲིང་ཆེན་པོ་གསུམ་གྱི་
ཁྱད་པར་ཡོད་དེ།  ཿ རྣམ་སྨིན་གྱིས་འབྲས་བུ་རྒྱ་ཆེན་པོ་འབྱིན་པ་རྒྱ་
ཆུང་དུ་བཏང་བ་དང་།  ཿ དུས་ཡུན་རིང་དུ་འབྱིན་པ་དུས་ཐུང་དུ་
 ཿབཏང་བ་དེ་ཟད་པ་ཆུང་ངུ་དང་།དེ་ཉིད་འབྲིང་དུ་བྱས་པ་ཟད་པ་
འབྲིང་དང་། དེ་ཉིད་གཏན་མེད་དུ་བྱས་པ་དེ་གཏུགས་པ་འམ། ཟད་
པ་ཆེན་པོའི་དོན་ཡིན་པའི་ཕྱིར། དེ་ལྟར་རང་གི་གྲོགས་ལ་ཁྲོས་པའི་
ཁོང་ཁྲོའི་རྣམ་སྨིན་ཚུལ་ཁྲིམས། ཐོས་པ། དཀའ་ཐུབ་སོགས་ཀྱིས་སྐྱོབ་
མི་ནུས་པ་ཡིན་ཏེ། ཟླ་བ་སྒྲོན་མེས་ཞུས་པའི་མདོ་ལས། ཕན་ཚུན་
གནོད་པའི་སེམས་སུ་གང་བྱེད་པ། །དེ་ལ་ཚུལ་ཁྲིམས་ཐོས་པ
མི་བྱེད། །བསམ་གཏན་( ༤༤ན)དང་ནི་དགོན་གནས་མི་སྐྱོབ་སྟེ། །
སྦྱིན་དང་སངས་རྒྱས་མཆོད་པའང་སྐྱོབ་མི་བྱེད། །ཅེས་གསུངས་པའི་
གཉིས་པ་འཇོམས་བྱའི་དགེ་རྩ་ངོས་བཟུང་བ་ལ། ཁོང་ཁྲོ་སྐད་
ཅིག་མ་གཅིག་གིས་བསྐལ་པ་བརྒྱར་བསགས་པའི་དགེ་རྩ་འཇོམས་
པའི་དགེ་རྩ་དེ་ཡང་ཚོགས་གཉིས་ཀྱི་ནང་ནས་བསོད་ནམས་ཀྱི་
ཚོགས་ཀྱིས་བསྡུས་པའི་དགེ་རྩ་ལ་བྱེད་པ་ཡིན་ཏེ། བདག་མེད་ལེགས་
པར་རྟོགས་པའི་དགེ་རྩ་ཁོང་ཁྲོ་ལོག་ལྟ་ལ་སོགས་པས་འཇོམས་མི་
ནུས་པའི་ཕྱིར། འགྲེལ་པ་ལས། བསོད་ནམས་ཀྱི་ཚོགས་ཞེས་དང་།

འཇུག་པ་ལས། སྦྱིན་དང་ཁྲིམས་བྱུང་དགེ་བ་བསྐལ་པ་བརྒྱར། །ཞེས་
གསུངས་པའི་ཕྱིར། སྤྱོད་འཇུག་ལས་ཀྱང་། སྦྱིན་དང་བདེ་གཤེགས་
མཆོད་ལ་སོགས། །ཞེས་གསུངས་པའི་ཕྱིར། བདག་མེད་གཉིས་ལེགས་
པར་རྟོགས་པའི་དགེ་རྩ་དེས་འཇོམས་མི་ནུས་པའི་རྒྱུ་མཚན་ཡོད་དེ།
འཇོམས་བྱེད་དེ་གཉིས་ཀྱི་རྩ་བ་བདག་འཛིན་གྱི་ཞེན་ཡུལ་བདག་
མེད་པར་རྟོགས་པས་བྱེད་པ་པོའི་ནུས་པ་བཅོམ་པའི་བྱ་བ་བཞིན་དུ་
སོང་བའི་ཕྱིར། དེ་ལྟར་ཡིན་གྱི་ཡེ་ཤེས་ཀྱི་ཚོགས་ཡིན་ན། ཁོང་ཁྲོ་
སོགས་ཀྱིས་འཇོམས་མི་ནུས་པས་མ་ཁྱབ་སྟེ། སྦྱིན་སོགས་དང་པོ་ལྔའི་
ལས༑ སྦྱིན་དང་ཚུལ་ཁྲིམས་བསོད་ནམས་ཀྱིས། །ཚོགས་ཡིན་ཤེས་རབ་
ཡེ་ཤེས་ཀྱི། །གསུམ་པོ་གཞན་ནི་གཉིས་ཀ་སྟེ། །ལྔ་ཆར་ཡང་ནི་ཡེ་ཤེས་
ཚོགས༑ །ཞེས་གསུངས་པའི་ཕྱིར། ཁ་ཅིག་གིས། ཐེག་ཆེན་སེམས་
བསྐྱེད་ཀྱི་དགེ་རྩ་དང་། རྫོགས་བྱང་དུ་བསྔོས་པའི་དགེ་རྩ་ཡིན་ན།
ཁོང་ཁྲོ་སོགས་ཀྱིས་འཇོམས་མི་ནུས་པས་ཁྱབ་སྟེ། བློ་གྲོས་རྒྱ་མཚོས་
ཞུས་པའི་མདོ་ལས། ཆུ་ཡི་ཐིགས་པ་རྒྱ་མཚོའི་ནང་དུ་ལྷུང་བ་ན། རྒྱ་
མཚོ་མ་བསྐམས་བར་དུ་ཆུ་ཐིགས་མི་བསྐམས་པ་དེ་བཞིན་དུ། རྫོགས་
བྱང་མ་ཐོབ་བར་དུ་རྫོགས་བྱང་དུ་བསྔོས་ཟིན་པའི་དགེ་རྩ་ཡང་མི་
ཟད་པར་གསུངས་པའི་ཕྱིར་དང་། སྡོང་པོ་བཀོད་པའི་མདོ་ལས།
དངུལ་ཆུའི་ཁམས་གསེར་དུ་སྣང་བ་སྲང་གང་གིས་ལྕགས་སྲང་སྟོང་
གསེར་དུ་བསྒྱུར་བ་ན་ལྕགས་ཟད་ཀྱི་དངུལ་ཆུའི་ཁམས་མི་ཟད་པ་དེ་
བཞིན་དུ། ཁོང་ཁྲོས་བྱང་སེམས་ཀྱི་དགེ་རྩ་འཇོམས་མི་ནུས་པར་

གསུངས་པའི་ཕྱིར་ཟེར་ན། ཐེག་ཆེན་སེམས་བསྐྱེད་ཀྱིས་ཟིན་པའི་
དགེ་རྩ་ཁོང་ཁྲོས་འཇོམས་པར་ཡོད་པར་ཐལ།བྱང་སེམས་བདག་
ཉིད་ཆེན་པོའི་དགེ་རྩ་འཇོམས་པ་ཡོད་པ་( ༤༤བ) གོང་དུ་བསྒྲུབས་
ཟིན་པའི་ཕྱིར། དེས་ན། མདོ་གཉིས་པོ་དེའི་དོན་ཡོད་དེ། དང་པོ་ནི།
དཔེ་དེ་བཞིན་དུ་རྫོགས་བྱང་དུ་བསྔོས་པའི་དགེ་རྩ་ཡིན་ན། རྫོགས་
བྱང་མ་ཐོབ་བར་དུ་འབྲས་བུ་འབྱིན་པས་མི་ཟད་པའི་དོན་ཡིན་པའི་
ཕྱིར་དང་། ཕྱི་མ་ནི། བྱང་ཆུབ་ཀྱི་སེམས་ཀྱིས་ཁོང་ཁྲོ་གཏན་ཟད་བྱེད་
པ་ལྟར་དུ། ཁོང་ཁྲོ་སོགས་ཀྱིས་བྱང་ཆུབ་ཀྱི་སེམས་གཏན་ཟད་བྱེད་མི་
ནུས་པའི་ཕྱིར། གསུམ་པ་ཇི་ལྟར་འཇོམས་པའི་ཚུལ་བཤད་པ་ལ།
ཅིག་གིས། ཁོང་ཁྲོས་དགེ་རྩ་འཇོམས་པའི་ཚུལ་ཡང་། རྣམ་སྨིན་གྱི་
འབྲས་བུ་ཡིད་འོང་མྱུར་དུ་འབྱིན་པའི་ནུས་པ་བཅོམ་ནས། འབྲས་བུ་
འབྱིན་པ་རྒྱང་རིང་དུ་བཏང་བའི་དོན་ཡིན་གྱིས། ཕྱིས་རྐྱེན་དང་ཕྲད་
པ་ན་རྣམ་སྨིན་གྱི་འབྲས་བུ་ཡིད་འོང་མི་འབྱིན་པ་མ་ཡིན་ཏེ། འཇིག་
རྟེན་པའི་ལམ་གང་གིས་ཡང་སྤང་བྱའི་ས་བོན་སྤོང་མི་ནུས་པས། ཁོང་
ཁྲོས་དགེ་རྩའི་ས་བོན་འཇོམས་མི་ནུས་པའི་ཕྱིར་ཟེར་ན།དེ་ནི་རྒྱུ་
མཚན་མ་ངེས་པ་ཡིན་ཏེ། སོ་སོ་སྐྱེ་བོས་གཉེན་པོ་སྟོབས་བཞི་ལ་
བརྟེན་ནས་སྡིག་པ་དག་པའི་དག་པ་དེ་དང་། སྦྱོར་ལམ་རྩེ་མོ་ཐོབ་
ནས༑ ཁོང་ཁྲོས་དགེ་རྩ་གཅོད་པ་སྤངས་པའི་སྤངས་པ་དང་། སྦྱོར་
ལམ་བཟོད་པ་ཐོབ་ནས་ལས་ཉོན་གྱི་དབང་གིས་ངན་སོང་དུ་སྐྱེ་བ་
སྤངས་པའི་སྤངས་པ་དེ་གསུམ་གྱིས་རིམ་པ་བཞིན་དུ་དེ་དག་གི་ས་
བོན་མ་སྤངས་ཀྱང་།ཕྱིས་རྐྱེན་དང་ཕྲད་ན། དང་པོས་རྣམ་

tའབྲས་བུ་ཡིད་མི་འོང་ཡང་མི་སྐྱེ། སྦྱོར་ལམ་རྩེ་མོ་ཐོབ་ནས། ཁོང་ཁྲོས་
དགེ་རྩ་གཏན་ཟད་དུ་བྱེད་པ་དང་།བཟོད་པ་ཐོབ་ནས་ལས་ཉོན་གྱི་
ད བ ང ་གི ས ་ང ན ་སོ ང ་དུ་སྐྱེ་བ་ལེན་པ་མི་སྲིད་པ་ཡིན་པའི་ཕྱིར།
གཞན་ཡང་།  ཿ ཁྱོད་ཀྱི་དགེ་རྩ་འཇོམས་ཚུལ་དེ་མི་འཐད་པར་ཐལ།
མཛོད་འགྲེལ་དུ་མདོ་དྲངས་པ་ལས། ལས་ཀྱི་འཁོར་བར་ལྕི་གང་
དང་༑ །ཉེ་བ་གང་དང་གོམས་པ་གང༌། །སྔོན་བྱས་གང་ཡིན་དེ་དག་
ལས༑ །སྔ་མ་སྔ་མ་རྣམ་སྨིན་འགྱུར། །ཞེས་དགེ་མི་དགེའི་ལས་སྟོབས་
གང་ཆེ་བ་དེའི་འབྲས་བུ་སྔར་སྨིན་ནས།་ལས་གཞན་གྱི་འབྲས་བུ་
འབྱིན་པ་ཡུན་རིང་དུ་བྱས་པ་ཡོད་པར་གསུངས་པ་གང་ཞིག །ཁྱོད་
ལྟར་ན་ཡུན་རིང་དུ་བྱས་པ་དེ་ཡང་བཅོམ་པ་ཡིན་པས།
སྟོབས་ལྡན་ཐམས་ཅད་དགེ་བ་འཇོམས་བྱེད་དང་། དགེ་བ་སྟོབས་
པ་ཡིན་པས། མི་དགེ་བ་འཇོམས་བྱེད་དུ་ཁས་ལེན་དགོས་པའི་
ལྡན་ཐམས་ཅད་མི་དགེ་བ་
སྐྱོན་ཡོད་པའི་ཕྱིར།
༈ རང་ལུགས་ལ། ཁོང་ཁྲོས་དགེ་རྩ་འཇོམས་པའི་ཚུལ་ཡོད་དེ།
དབུ་མ་སྙིང་པོའི་འགྲེལ་པར། ས་བོན་མེ་ཡིས་ཚིག་པ་ཕྱིས་རྐྱེན་དང་
ཕྲད་ཀྱང་མྱུ་གུ་སྔོན་པོ་མི་འབྱུང་བ་དེ་བཞིན་དུ། གཉེན་པོ་སྟོབས་
བཞིས་( ༤༥ན) སྡིག་པ་དག་པ་དང༌། ཁོང་ཁྲོས་དགེ་རྩ་བཅོམ་པ་དེ་
གཉིས་ཀྱིས་ཕྱིས་རྐྱེན་དང་ཕྲད་པ་ན་ཡང་རིམ་པ་བཞིན་དུ། རྣམ་སྨིན་
ཡིད་མི་འོང་དང་། ཡིད་འོང་འབྱིན་མི་ནུས་པར་གསུངས་པ་དེ་བཞིན་
དུ་འཇོམས་པར་བྱེད་པའི་ཕྱིར། དེ་ཡང་ཁོང་ཁྲོ་སྐྱེས་མ་ཐག་ཏུ་དགེ་
རྩ་འཛོམས་པ་མ་ཡིན་ཏེ། རྣམ་སྨིན་གྱི་འབྲས་བུ་འབྱིན་པའི་ནུས་པ་
་

ལ་གནོད་པ་བྱས་པའི་སྒོ་ནས་འཇོམས་པར་བྱེད་པའི་ཕྱིར། དེ་ཡང་།
ཟད་པ་ཆུང་ངུ་འབྲིང་ཆེན་པོ་གསུམ་བཤད་པའི་ཕྱིར། གནོད་པ་ཇི་
ཙམ་བྱས་པ་དེ་ཉིད་ཕྱིས་རྐྱེན་དང་ཕྲད་ཀྱང་རྣམ་སྨིན་གྱི་འབྲས་བུ་མི་
འབྱིན་པ་ཡིན་གྱི། ཁོང་ཁྲོས་བཅོམ་པའི་དགེ་རྩ་ཡིན་ན། རྣམ་སྨིན་གྱི་
འབྲས་བུ་ཡིད་འོང་མི་འབྱིན་པས་མ་ཁྱབ་སྟེ། ཟད་པ་ཆུང་ངུ་བྱས་པ་
དེས་རྣམ་སྨིན་གྱི་འབྲས་བུ་ཡིད་འོང་འབྱིན་པ་ཡོད་པའི་ཕྱིར། དེར་
ཐལ༑ དེས་གཏན་ཟད་དུ་བྱས་པ་མ་ཡིན་པའི་ཕྱིར། དེ་བཞིན་དུ་
དམྱལ་བར་འཕེན་བྱེད་ཀྱི་ལས་བཤགས་སྡོམ་བྱས་པ་ལ་བརྟེན་ནས།
རྣམ་སྨིན་དམྱལ་བར་མྱོང་བ་དག་ནས་ཚེ་འདིའི་མགོ་བོ་ཚ་བ་ཙམ་དུ་
འགྱུར་བ་ཡོད་དེ། དབུ་མ་སྙིང་པོའི་འགྲེལ་པ་ལས། དམྱལ་བར་སྐྱེ་
བའི་ལས་རྣམས་ལ་ནི། ཚེ་འདིར་མགོ་བོ་ཚ་བ་ཙམ་དུ་འགྱུར་རོ། །ཞེས་
གསུངས་པའི་ཕྱིར། ཁོང་ཁྲོ་ལོག་ལྟ་སོགས་ཀྱིས་དགེ་རྩ་འཇོམས་ཚུལ་
དེ་ལ་ཡང་གཉིས་ཡོད་དེ།
གནོད་པ་བྱས་པ་དང་། བདེ་འགྲོ་སོགས་ཀྱི་འབྲས་བུ་སྐྱེ་བ་ལ་གནོད་
པ་བྱས་པ་གཉིས་ཡོད་པའི་ཕྱིར། ཁོང་ཁྲོ་ལོག་ལྟ་སོགས་སྤྱི་དང་ཁྱད་
པར་དུ་གྲོགས་ཚངས་པར་མཚུངས་པར་སྤྱོད་པ་དང་། བྱང་སེམས་ལ་
དམིགས་པའི་ཁོང་ཁྲོ་སོགས་ནུས་པ་ཅི་ཡོད་ཀྱི་སྒོ་ནས་བཤགས་སྡོམ་
ལམ་གསར་པ་མྱུར་དུ་སྐྱེ་བའི་ནུས་པ་ལ་
ལ་འབད་དགོས་པ་ཡིན་ཏེ། ཀུན་སློང་ངན་པས་བྱང་སེམས་ལ་ཁོང་
ཁྲོས་པ་དང་། སྙད་པ་དང༌། སྨད་པ་ལ་ཉེས་པ་མུ་མེད་པར་གསུངས་
པའི་ཕྱིར་དང་། བྱང་སེམས་ལ་ཁོང་ཁྲོས་པས་དགེ་རྩ་འཇོམས་པ་ལ།
ཡུལ་བྱང་ཆུབ་སེམས་དཔར་ངེས་མ་ངེས་དང་། རྒྱུ་མཚན་བདེན་མི་

བདེན་མཚུངས་པར་གསུངས་པའི་ཕྱིར། དགེ་རྩ་འཇོམས་བྱེད་ལ་ཁོང་
ཁྲོ་ལོག་ལྟ་སོགས་སུ་མ་ངེས་ཏེ། ནམ་མཁའི་སྙིང་པོའི་མདོ་ལས། རྩ་
བའི་ལྟུང་བ་བྱུང་བས་འཇོམས་པར་ཡང་གསུངས། བསླབ་བཏུས་ལས།
རྙེད་བཀུར་ལ་ལྷག་པར་ཞེན་ནས་ཡང་དང་ཡང་དུ་ཁྱིམ་ལ་ལྟ་བ་
དང་༑ མངོན་པའི་ང་རྒྱལ་དང་། ཆོས་སྤོང་གི་ལས་བྱུང་བས་ཡང་དགེ་
རྩ་འཇོམས་པར་གསུངས་( ༤༥ན)པའི་ཕྱིར། བཞི་པ་མདོར་བསྡུས་
ཏེ་བཟོད་པ་སྒོམ་རིགས་པར་གདམས་པ་ལ། སྔར་བཤད་པའི་ཁོང་
ཁྲོའི་ཉེས་དམིགས་དང་། བཟོད་པའི་ཕན་ཡོན་བསམས་པའི་སྒོ་ནས་
ཁོང་ཁྲོ་སྒོ་དུ་མ་ནས་དགག་པ་དང་། བཟོད་པ་སྒོ་དུ་མ་ནས་བསྟེན་
རིགས་པ་ཡིན་ཏེ། སྤྱོད་འཇུག་ལས། ཞེ་སྡང་ལྟ་བུའི་སྡིག་པ་མེད། །
བཟོད་པ་ལྟ་བུའི་དཀའ་ཐུབ་མེད། །དེ་བས་བཟོད་ལ་ནན་ཏན་དུ། །སྣ་
ཚོགས་ཚུལ་གྱིས་གོམས་པར་བྱ། །ཞེས་གསུངས་པའི་ཕྱིར།
སེམས་བསྐྱེད་བཞི་པ།
༈ ས་བཞི་པ་འོད་འཕྲོ་བ་བཤད་པ་ལ། ས་འདིར་བརྩོན་འགྲུས་ཀྱི་
ཕར་ཕྱིན་ལྷག་པར་བསྟན་པ་དང་། སའི་ངེས་ཚིག་བཤད་པ་དང་།
སྤངས་པའི་ཁྱད་པར་བཤད་པ་དང་གསུམ། དང་པོ་ལ། ཡོན་ཏན་སྔར་
མ་ཐོབ་པ་འཐོབ་པར་བྱེད་པ་དང་། ཐོབ་ཟིན་མི་ཉམས་པར་གོང་
ནས་གོང་འཕེལ་དུ་བྱེད་པ་ཡང་། དགེ་བ་ལ་སྤྲོ་བའི་བརྩོན་འགྲུས་ལ་
རགས་ལས་ཤིང་། ཚོགས་གཉིས་ཁྱད་པར་ཅན་གྱི་རྒྱུར་ཡང་བརྩོན་
འགྲུས་བསྔགས་པས་ས་འདིར་བརྩོན་འགྲུས་ཀྱི་ཕར་ཕྱིན་གྱི་ཉམས་

ལེན་ལྷག་པའི་ཚུལ་དེ་འཆད་པ་ལ། ཡོན་ཏན་མ་ལུས་བརྩོན་འགྲུས་
རྗེས་འགྲོ་ཞིང༌། །བསོད་ནམས་བློ་གྲོས་ཚོགས་ནི་གཉིས་ཀྱི་རྒྱུ། །ཞེས་
པའི་གཞུང་གསུངས། གཉིས་པ་སའི་ངེས་ཚིག་བཤད་པ་ལ། ས་དང་པོ་
གསུམ་དུ་ཕར་ཕྱིན་དང་པོ་གསུམ་ཉམས་སུ་བླངས་པ་ལ་བརྟེན་ནས་
གོང་མའི་ཡོན་ཏན་གྱི་ཁྱད་པར་ཇི་ལྟ་བུ་ཞིག་ཐོབ་པ་ཡིན་ཞེ་ན། ས་
བཞི་པ་འོད་འཕྲོ་བ་ཐོབ་ཅིང་དེ་ལ་འོད་འཕྲོ་བ་ཞེས་འཆད་པའི་རྒྱུ་
མཚན་ཡོད་དེ། བརྩོན་འགྲུས་ཀྱི་ཕར་ཕྱིན་གྱི་ཉམས་ལེན་ལྷག་པར་
ཐོབ་པ་དང་། བསླབ་པ་གསུམ་གྱི་ནང་ནས་ཏིང་ངེ་འཛིན་གྱི་བསླབ་
པའི་ཉམས་ལེན་ལྷག་པར་ཐོབ་པ་མ་ཟད། བྱང་ཕྱོགས་སོ་བདུན་ཕྲ་
རགས་ལ་མཁས་པའི་ཤེས་རབ་ཀྱི་བསླབ་པའི་ཉམས་ལེན་ལྷག་པར་
ཐོབ་པས་མཉམ་གཞག་གི་གནས་སྐབས་སུ་ཤེས་སྒྲིབ་མངོན་གྱུར་བའི་
བུད་ཤིང་བསྲེག་པའི་ཡེ་ཤེས་ཀྱི་མེ་འབྱུང་བའི་སྔ་ལྟས། རྗེས་ཐོབ་ཀྱི་
གནས་སྐབས་སུ་སྣང་བ་ཟངས་ཀྱི་འོད་ལྟར་དམར་སེར་འབྱུང་བ། ས་
གསུམ་པའི་གནས་སྐབས་ལས་ཆེས་ལྷག་པ་གཅིག་འབྱུང་བའི་རྒྱུ་
མཚན་གྱིས་འོད་འཕྲོ་བ་ཞེས་བཤད་པ་ཡིན་ནོ། །ཞེས་སའི་ངེས་ཚིག་
གི་སྒོ་ནས་འཆད་པ་ལ། བརྩོན་འགྲུས་གང་དུ་འབར་བར་གྱུར་པ་ཡིས།
ཞེས་པ་ནས། སྣང་བ་ཟངས་གྱི་འོད་པས་ལྷག་འབྱུང་ཞིང་། །ཞེས་པའི་
བར་གསུངས། གསུམ་པ་སྤང་བྱའི་ཁྱད་པར་བཤད་པ་ལ། ས་བཞི་པའི་
ཡེ་ཤེས་འདི་རང་གི་ངོས་སྐལ་གྱི་སྤང་བྱར་གྱུར་( ༤༦ན)པའི་ང་
དང་ང་ཡི་བར་འཛིན་པའི་འཇིག་ལྟ་དང་དེས་དྲངས་པའི་གང་ཟག་
རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་སྤངས་པའི་སྤངས་

པ་དེ་འཆད་པར་བྱེད་པ་ལ། རང་དུ་ལྟ་བ་དང་འབྲེལ་ཡོངས་སུ་ཟད། །
ཅེས་པའི་གཞུང་གསུངས་སོ། །
སེམས་བསྐྱེད་ལྔ་པ།
ས་ལྔ་པ་སྦྱངས་དཀའ་བ་བཤད་པ་ལ། སའི་ངེས་ཚིག་བཤད་པ་
དང་། བསམ་གཏན་ལྷག་ཅིང་བདེན་པ་ལ་མཁས་ཚུལ་བཤད་པ་དང་
གཉིས།༑ དང་པོ་ལ། ས་འདི་ལ་སྦྱངས་དཀའ་བ་ཞེས་འཆད་པའི་རྒྱུ་
མཚན་ཡོད་དེ། འཇིག་རྟེན་གྱི་ཁམས་ཐམས་ཅད་དུ་གནས་པའི་ལྷའི་
བུའི་བདུད་ལ་སོགས་པ་བདུད་གཙོ་བོ་རྣམས་ཀྱིས་ཕམ་པར་མི་ནུས་
པས༑ དེ་དག་ལས་གཞན་པའི་བདུད་ཀྱི་བཀའ་ཉན་པ་བྲན་ལ་སོགས་
པ་རྣམས་ཀྱིས་ཕམ་པར་མི་ནུས་པ་ལྟ་ཅི་སྨོས་ཞེས་སའི་ངེས་ཚིག་དེ་
འཆད་པ་ལ། བདག་ཉིད་ཆེ་དེ་བདུད་རྣམས་ཀུན་གྱིས་ཀྱང་། །སྦྱངས་
དཀའི་ས་ལ་འཕམ་པར་ནུས་མ་ཡིན། །ཞེས་པའི་གཞུང་གསུངས།
གཉིས་པ་བསམ་གཏན་ལྷག་ཅིང་བདེན་པ་ལ་མཁས་ཚུལ་འཆད་པ་ལ།
ས་འདིར་ཡོན་ཏན་ཁྱད་པར་ཅན་ཐོབ་པའི་ཚུལ་ཡོད་དེ། ཕར་ཕྱིན་
བཅུའི་ནང་ནས་བསམ་གཏན་གྱི་ཕར་ཕྱིན་གྱི་ཉམས་ལེན་ལྷག་པར་
ཐོབ་པ་དང་། བྱང་ཕྱོགས་སོ་བདུན་ཕྲ་རགས་ལ་མཁས་པའི་ཤེས་རབ་
གྱི་བསླབ་པའི་ཉམས་ལེན་ལྷག་པར་ཐོབ་པར་མ་ཟད་བདེན་བཞི་ཕྲ་
རགས་ལ་མཁས་པའི་ཤེས་རབ་ཀྱི་བསླབ་པའི་ཉམས་ལེན་ལྷག་པར་
ཐོབ་པའི་ཚུལ་དེ་འཆད་པར་བྱེད་པ་ལ། བསམ་གཏན་ལྷག་ཅིང་བློ་
བཟང་བདེན་རང་བཞིན། །ཞིབ་མོ་རྟོགས་ལའང་ཤིན་ཏུ་མཁས་པ་

ཐོབ༑ །ཅེས་པའི་གཞུང་གསུངས། མདོ་སྡེ་ས་བཅུ་པ་ལས། བྱང་སེམས་
ས་ལྔ་པ་དེ་བདེན་པ་བཞི་ལ་མཁས་པ་ལས་ལོགས་སུ་བདེན་པ་གཉིས་
ལ་མཁས་པར་གསུངས་ཀྱང་། བདེན་པ་བཞི་པོ་དེ་བདེན་པ་གཉིས་སུ་
མ་འདུས་པ་མ་ཡིན་ཏེ། འགོག་བདེན་དོན་དམ་བདེན་པ་དང་། ལྷག་
མ་རྣམས་ཀུན་རྫོབ་བདེན་པར་འདུ་བའི་ཕྱིར། རྟགས་དང་པོ་དེར་
ཐལ།རིགས་པ་དྲུག་ཅུ་པའི་འགྲེལ་པར་མྱང་འདས་ལ་དོན་དམ་
བདེན་པས་ཁྱབ་པ་ཤེས་བྱེད་ཀྱི་ལུང་དང་བཅས་པའི་སྒོ་ནས་སྒྲུབ་
པར་མཛད་པ་གང་ཞིག །མྱང་འདས་ལ་འགོག་བདེན་གྱིས་ཁྱབ་པའི་
ཕྱིར༑ གཞན་ཡང་། འགོག་བདེན་ལ་དོན་དམ་བདེན་པས་ཁྱབ་པར་
ཐལ༑ རིགས་པ་དྲུག་ཅུ་པའི་འགྲེལ་པར། འགོག་བདེན་མངོན་སུམ་དུ་
རྟོགས་པར་སྟོན་པས་ཞལ་གྱིས་བཞེད་པར་གསུངས། མངོན་སུམ་ཚད་
·
མ་དངོས་( ༤༦བ)པོ་རང་མཚན་པ་འབའ་ཞིག་གི་དངོས་ཡུལ་ཅན་
དུ་འདོད་པའི་དངོས་སྨྲ་བའི་ལུགས་ལ་དེ་དག་བཤད་པར་མི་རུང་
ཞིང་༑ རང་ལུགས་ལ་དེ་ཁོ་ན་ཉིད་མངོན་སུམ་དུ་རྟོགས་པའི་མཉམ་
གཞག་ཟག་མེད་ཡེ་ཤེས་ཀྱི་སྟེང་ནས་བཤད་པས་ཆོག །འགོག་བདེན་
ཀུན་རྫོབ་བདེན་པ་ཡིན་ན། དེ་དག་བཤད་དུ་མི་རུང་བའི་ཕྱིར་དང་།
མྱང་འདས་འཐོབ་པ་ལ་དེ་ཁོ་ན་ཉིད་མངོན་སུམ་དུ་རྟོགས་དགོས་པ་
འབད་པ་དུ་མས་སྒྲུབ་པས་འགོག་བདེན་ཀུན་རྫོབ་བདེན་པར་འདོད་
པ་མཐའ་མ་ཆོད་པ་ཡིན་པའི་ཕྱིར། གཞི་འགའ་ཞིག་གི་སྟེང་དུ་དགག་
བྱ་བདེན་གྲུབ་བཀག་ཙམ་དོན་དམ་བདེན་པ་ཡིན་ཀྱང་། དོན་དམ་
བདེན་པ་ཡིན་ན། རང་གི་དགག་བྱ་ཤེས་བྱ་ལ་མི་སྲིད་པས་མ་ཁྱབ་སྟེ།

དྲི་བཅས་སེམས་ཀྱི་ཆོས་ཉིད་དྲི་མ་ཇེ་དག་ཏུ་སོང་བ་ན་མྱང་འདས་
སུ་འགྱུར་ཞིང་། དེ་ལྟར་མི་འགྱུར་ན། ཆོས་ཉིད་མངོན་སུམ་དུ་རྟོགས་
པའི་ཕྱིར་དུ་འབད་པ་བྱས་པ་དོན་མེད་དུ་འགྱུར་བས་ཆོས་
ས་ཆོས་ཉིད་དྲི་མ་ཇེ་དག་ཏུ་སོང་བའི་མྱང་འདས་དང་།ཆོས་སྐུའི་དགག་བྱའི་དྲི་མ་
ཤེས་བྱ་ལ་སྲིད་པའི་ཕྱིར། དེར་ཐལ། ཆོས་དབྱིངས་བསྟོད་པ་ལས།
གང་ཞིག་ཀུན་ཏུ་མ་ཤེས་ན། །སྲིད་པ་གསུམ་དུ་རྣམ་འཁོར་བ། །སེམས་
ཅན་ཀུན་ལ་ངེས་གནས་པའི། །ཆོས་ཀྱི་དབྱིངས་ལ་ཕྱག་འཚལ་འདུད།།
གང་ཞིག་འཁོར་བའི་རྒྱུར་གྱུར་པ། །དེ་ཉིད་སྦྱངས་པ་བྱས་པ་ལས། །
དག་པ་དེ་ཉིད་མྱ་ངན་འདས། །ཆོས་ཀྱི་སྐུ་ཡང་དེ་ཉིད་དོ། །ཞེས་
གསུངས་པའི་ཕྱིར། དག་མ་དག་གི་ཆོས་ཅན་སྤྱི་ལ་ཁྱབ་པའི་ཆོས་ཉིད་
ཀྱི་དགག་བྱ་ཤེས་བྱ་ལ་མི་སྲིད་པའི་དབང་དུ་བྱས་ཀྱང་འགོག་བདེན་
གྱི་དགག་བྱ་ཤེས་བྱ་ལ་སྲིད་པ་ཡིན་ཏེ། ཆོས་ཅན་དྲི་མ་ཇེ་དག་ཏུ་སོང་
བ་ན། དེའི་ཆོས་ཉིད་ཀྱང་དྲི་མ་ཇེ་དག་ཏུ་འགྲོ་བས། ཆོས་ཅན་ཁྱད་
པར་ཅན་གྱི་ཆོས་ཉིད་དག་པ་ཕྱོགས་རེ་བ་ཙམ་མ་ཡིན་པས་རང་རང་
གི་སྐབས་ཀྱི་བློ་བུར་གྱི་དྲི་མ་སྤངས་པའི་ཆོས་ཉིད་དེ་འགོག་བདེན་དུ་
འཇོག་པའི་ཕྱིར། ཐེག་ཆེན་མཐོང་ལམ་བར་ཆད་མེད་ལམ་གྱི་ངོས་
སྐལ་གྱི་དྲི་མ་སྤངས་པའི་འགོག་བདེན་གྱི་དགག་བྱ་མཐོང་སྤངས་
ཤེས་བྱ་ལ་སྲིད་པ་དང་། བདེན་གྲུབ་ཤེས་བྱ་ལ་མི་སྲིད་པ་གཉིས་མི་
འགལ་ཏེ། དཔེར་ན། དགག་བྱ་རི་བོང་གི་རྭ་ཤེས་བྱ་ལ་མི་སྲིད།
དགག་བྱ་བུམ་པ་ཤེས་བྱ་ལ་སྲིད་ཀྱང་། བུམ་པས་དག་པའི་ས་ཕྱོགས་
དེ་རི་བོང་གི་རྭ་མེད་དང་། བུམ་མེད་གཉིས་ཀ་ཡིན་པ་ལྟ་བུ་ཡིན་པའི་

ཕྱིར༑ ལུགས་འདིར་ངོ་བོ་ཉིད་སྐུ་ཡིན་ན། རང་བཞིན་རྣམ་དག་གི་
ཆར་གྱུར་པའི་ངོ་བོ་ཉིད་སྐུ་ཡིན་པས་ཁྱབ།དེ་ཡིན་ན་བློ་བུར་རྣམ་
དག་གི་ཆར་གྱུར་པའི་( ༤༧ན) ངོ་བོ་ཉིད་སྐུ་ཡིན་པས་མ་ཁྱབ་སྟེ།
བློ་བུར་རྣམ་དག་གི་ཆར་གྱུར་པའི་ངོ་བོ་ཉིད་སྐུ་མེད་པའི་ཕྱིར།དེར་
ཐལ༑ འགོག་བདེན་ལ་དོན་དམ་བདེན་པས་ཁྱབ་པའི་ཕྱིར། ཁ་ཅིག །
ཐེག་ཆེན་མཐོང་ལམ་རྣམ་གྲོལ་ལམ་གྱི་སྟེང་གི་འགོག་བདེན་དོན་
དམ་བདེན་པ་ཡིན་ཀྱང་། གནས་ལུགས་མ་ཡིན་ཏེ། མཐོང་ལམ་དེ་
ཉིད་དུ་མི་གནས་པའི་ཕྱིར་ཏེ། འགོག་བདེན་དེ་ནི་དེའི་དུས་གསུམ་ག་
ལ་མ་འཁྲུལ་པ་མ་ཡིན་པའི་ཕྱིར། དེར་ཐལ། མཐོང་ལམ་པ་དེའི་
འདས་མ་འོངས་ཀྱི་དུས་སུ་ཆོས་ཉིད་དེ་མེད་པའི་ཕྱིར། ཐལ་འགྱུར་དེ་
ལ་ཁྱབ་པ་ཡོད་དེ། ཚིག་གསལ་ལས། དུས་གསུམ་དུ་ཡང་མེ་ལ་མ་
འཁྲུལ་བ། །ཞེས་སོགས་གསུངས་པའི་ཕྱིར་ཟེར་ན་མ་ཁྱབ།
སེམས་བསྐྱེད་དྲུག་པ།
བཞི་པ་ས་དྲུག་པ་མངོན་དུ་གྱུར་པ་བཤད་པ་ལ། སའི་ངེས་ཚིག་
དང་༑ ཤེར་ཕྱིན་གྱི་ཉམས་ལེན་ལྷག་པར་བསྟན་པ་དང་། ཤེར་ཕྱིན་གྱི་
ཟབ་མོ་རྟེན་འབྱུང་གི་དེ་ཁོ་ན་ཉིད་བསྔགས་པ་བཤད་པ་དང་།
གཟིགས་ཚུལ་བཤད་པ་དང་། སའི་ཡོན་ཏན་བསྟན་པའི་སྒོ་ནས་
མཇུག་བསྡུས་ཏེ་བཤད་པ་ལྔ་ལས། དང་པོ་ལ། ས་ལྔ་པར་བསམ་
གཏན་གྱི་ཕར་ཕྱིན་ལྷག་པར་ཉམས་སུ་བླངས་པ་ལ་བརྟེན་ནས་གོང་
མའི་ཡོན་ཏན་གྱི་ཁྱད་པར་ཇི་ལྟ་བུ་ཞིག་ཐོབ་པ་ཡིན་ཞེ་ན། ས་དྲུག་པ་

མངོན་དུ་གྱུར་པ་དེ་ཐོབ་ཅིང་དེ་ལ་མངོན་དུ་གྱུར་པའི་ས་ཞེས་བཤད་
པའི་རྒྱུ་མཚན་ཡང་ཡོད་དེ། ས་ལྔ་པར་བསམ་གཏན་གྱི་ཉམས་ལེན་
ལྷག་པར་ཐོབ་པ་ལ་བརྟེན་ནས་ས་འདིར་ཡང་མཉམ་གཞག་ཡེ་ཤེས་
ཁྱད་པར་ཅན་ལ་གནས་ནས་དེ་ཁོ་ན་ཉིད་མངོན་སུམ་དུ་རྟོགས་པའི་
ཤེས་རབ་ཀྱི་སྒོ་ནས་རྫོགས་པའི་བྱང་ཆུབ་ལ་ཉེ་བ་འམ་མངོན་དུ་
ཕྱོགས་པའི་ས་ཡིན་པའི་རྒྱུ་མཚན་གྱིས་མངོན་དུ་གྱུར་པའི་ས་ཞེས་
བཤད་པ་དང་། གཉིས་པ་ཤེར་ཕྱིན་གྱི་ཉམས་ལེན་ལྷག་པར་ཐོབ་པའི་
སྟོབས་ཀྱིས་འགོག་པའི་སྙོམས་འཇུག་ཐུན་མོང་མ་ཡིན་པ་ཞིག་ཐོབ་
པས་སའི་ངེས་ཚིག་དང་ཤེར་ཕྱིན་གྱི་ཉམས་ལེན་ལྷག་པར་ཐོབ་པའི་
ཡོན་ཏན་དང་བཅས་པ་མདོར་བསྟན་པའི་ཚུལ་གྱི་འཆད་པ་ལ།
མངོན་དུ་ཕྱོགས་པར་མཉམ་གཞག་སེམས་གནས་ཏེ། །ཞེས་པ་ནས།
ཤེས་རབ་གནས་པས་འགོག་པ་འཐོབ་པར་འགྱུར།།ཞེས་པའི་བར་
གསུངས༑ ས་འདིར་ཤེར་ཕྱིན་གྱི་ཉམས་ལེན་ལྷག་པར་ཐོབ་པ་ཡིན་ཏེ།
ཞི་གནས་ཇི་ཙམ་ཁྱད་པར་འཕགས་པས་དེའི་ལྷག་མཐོང་ཁྱད་པར་
འཕགས་པར་འགྱུར་བས་ས་ལྔ་པར་བསམ་གཏན་གྱི་ཕར་ཕྱིན་ལྷག་
པར་ཐོབ་པས་ས་འདིར་ཡང་ཞི་( ༤༧བ)གནས་ཁྱད་པར་ཅན་ལ
བརྟེན་ནས་དེ་ཁོ་ན་ཉིད་ལ་སོ་སོར་དཔྱོད་པའི་ལྷག་མཐོང་ཁྱད་པར་
ཅན་ཐོབ་པའི་ཕྱིར་དང་། བྱང་ཕྱོགས་སོ་བདུན་ཕྲ་རགས་དང་བདེན་
བཞི་ཕྲ་རགས་ལ་མཁས་པའི་ཤེས་རབ་ཀྱིས་བསྡུས་པའི་ཉམས་ལེན་
ལྷག་པར་ཐོབ་པར་མ་ཟད། རྟེན་འབྲེལ་ལུགས་འབྱུང་ལུགས་ལྡོག་ལ་
མཁས་པའི་ཤེས་རབ་ཀྱི་བསླབ་པའི་ཉམས་ལེན་ལྷག་པར་ཐོབ་པའི་

ཕྱིར།
གསུམ་པ་ཤེར་ཕྱིན་གྱི་བསྔགས་པ་བཤད་པ་ལ། འདིར་ཐོབ་པའི་
ཤེར་ཕྱིན་དེ་ཡོན་ཏན་ཁྱད་པར་ཅན་དང་ལྡན་ཏེ། ཕར་ཕྱིན་དང་པོ་
ལྔ་སངས་རྒྱས་ཀྱི་སར་འཁྲིད་པ་དེ་ལ་རག་ལས་པས་ཤེར་ཕྱིན་གྱི་
བསྔགས་པ་དེ་འཆད་པ་ལ། ཇི་ལྟར་ལོང་བའི་ཚོགས་ཀུན་བདེ་བླག་
ཏུ༑ །ཞེས་པ་ནས། མིག་ཉམས་ཡོན་ཏན་བླངས་ཏེ་རྒྱལ་ཉིད་འགྲོ། ཞེས་
པའི་བར་གསུངས། དེ་ལྟ་བུའི་ཤེར་ཕྱིན་དེ་བསྔགས་པ་དེ་ལྟ་བུ་དང་
ལྡན་པ་ཡིན་ཏེ། མདོ་སྡུད་པ་ལས། དམུས་ལོང་དམིགས་བུ་མེད་པ་བྱེ་
བ་ཁྲག་ཁྲིག་རྣམས། །ལམ་ཡང་མི་ཤེས་གྲོང་ཁྱེར་འཇུག་པར་ག་ལ་
འགྱུར༑ །ཤེས་རབ་མེད་ན་མིག་མེད་ཕ་རོལ་ཕྱིན་ལྔ་འདི། །དམིགས་བུ་
མེད་པས་བྱང་ཆུབ་རེག་པར་ནུས་མ་ཡིན། །ཞེས་པ་དང་། ཤེར་ཕྱིན་
སུམ་བརྒྱ་པ་ལས། དཔེར་ན་མིག་དང་ལྡན་པའི་མི་ཞིག་མུན་པར་
ཞུགས་ནས་ཅི་ཡང་མི་མཐོང་བ་བཞིན་དུ་གང་དངོས་པོར་ལྷུང་བའི་
སྦྱིན་པ་ཡོངས་སུ་གཏོང་བའི་བྱང་ཆུབ་སེམས་དཔར་བལྟ་བར་བྱའོ། །
རབ་འབྱོར་འདི་ལྟ་སྟེ། དཔེར་ན། ནམ་ལངས་ཏེ་ཉི་མ་ཤར་ནས་མིག་
དང་ལྡན་པའི་མིས་གཟུགས་རྣམ་པ་སྣ་ཚོགས་དག་མཐོང་བ་དེ་
བཞིན་དུ་གང་དངོས་པོར་མ་ལྷུང་བས། སྦྱིན་པ་ཡོངས་སུ་གཏོང་བའི་
བྱང་ཆུབ་སེམས་དཔར་བལྟ་བར་བྱའོ། །ཞེས་གསུངས་པའི་ཕྱིར།
བཞི་པ་ཟབ་མོ་རྟེན་འབྱུང་གི་དེ་ཁོ་ན་ཉིད་གཟིགས་ཚུལ་བཤད་
པ་ལ། སྐབས་འདིར་བྱང་སེམས་དྲུག་པ་བས་དེ་ཁོ་ན་ཉིད་གཟིགས་
ཚུལ་བཤད་པ་དང་།  ཿ ཟབ་མོ་རྟེན་འབྱུང་གི་དེ་ཁོ་ན་ཉིད་ཇི་ལྟར་

དེ་ཇི་ལྟ་བུ་ཡིན་ཞེ་ན། དེ་མངོན་སུམ་དུ་གཟིགས་པ་ལ་འདྲི་ན་ས་དྲུག་
པ་ཡན་ཆད་ཀྱི་སངས་རྒྱས་དང་བྱང་སེམས་རྣམས་ལ་འདྲི་དགོས
ཤིང་༑ འོན་ཀྱང་མདོ་སྡེ་ས་བཅུ་པ་དང་། རྒྱས་འབྲིང་བསྡུས་གསུམ་
ལས་བཤད་པས་དེའི་རྗེས་སུ་འབྲངས་ནས་འཆད་དགོས་སོ་ཞེ་ན། དེ་
ཡང་མདོ་དོན་ལ་རང་དབང་དུ་འཇུག་མི་ནུས་པས་ཟབ་མོ་རྟེན་
འབྱུང་གི་དེ་ཁོ་ན་ཉིད་སྟོན་པ་ལ། རྒྱལ་བ་ཉིད་ཀྱིས་མདོ་རྒྱུད་དུ་མ་
ནས་ལུང་( ༤༨ ན)བསྟན་པའི་མགོན་པོ་ཀླུ་སྒྲུབ་ཚད་མའི་སྐྱེས་བུ་
ཡིན་པས་དེའི་རྗེས་སུ་འབྲངས་ནས་འཆད་པ་ཡིན་ནོ། །ཞེས་ཟབ་མོ་
རྟེན་འབྱུང་གི་དེ་ཁོ་ན་ཉིད་འཆད་པར་དམ་བཅས་པའི་དམ་བཅའ་
དེ་འཆད་པ་ལ། ཇི་ལྟར་དེ་ཡིས་ཆེས་ཟབ་ཆོས་རྟོགས་པ། །ཞེས་པ་ནས།
ཇི་ལྟར་གནས་པའི་ལུགས་བཞིན་བརྗོད་པར་བྱ། །ཞེས་པའི་བར་
གསུངས༑ མགོན་པོ་ཀླུ་སྒྲུབ་མདོ་རྒྱུད་དུ་མ་ནས་ལུང་བསྟན་པ་ཡིན་ཏེ།
ལང་ཀར་གཤེགས་པའི་མདོ་ལས། ལྷོ་ཕྱོགས་བེ་ཏའི་ཡུལ་དུ་ནི། །དགེ་
སློང་དཔལ་ལྡན་ཞེས་གྲགས་པ། །དེ་མིང་ཀླུ་ཞེས་བོད་པ་སྟེ། །ཡོད་དང་
མེད་པའི་ཕྱོགས་འཇིག་པ། །ང་ཡི་ཐེག་པ་འཇིག་རྟེན་དུ། །བླ་མེད་ཐེག་
ཆེན་རབ་བཤད་ནས། །རབ་ཏུ་དགའ་བའི་ས་བསྒྲུབས་ཏེ། །བདེ་བ་
ཅན་དུ་དེ་འགྲོའོ། །ཞེས་གསུངས་པ་དང༌། སྤྲིན་ཆེན་སྟོང་ཕྲག་བཅུ་
བཞི་པ་ལས་ཀྱང་། གཞོན་ནུ་འདི་ང་མྱ་ངན་ལས་འདས་ནས། ལོ་བཞི་
བརྒྱ་ལོན་པ་ན་ཀླུ་ཞེས་བྱ་བའི་དགེ་སློང་དུ་གྱུར་ནས་ངའི་བསྟན་པ་
རྒྱས་པར་བྱས་ཏེ། མཐར་གྱིས་དད་པའི་འོད་ཅེས་བྱ་བའི་འཇིག་རྟེན

གྱི་ཁམས་སུ་དེ་བཞིན་གཤེགས་པ་ཡེ་ཤེས་འབྱུང་གནས་འོད་ཅེས་བྱ་
བའི་རྒྱལ་བར་འགྱུར་རོ། །ཞེས་གསུངས་པ་དང་། འཇམ་དཔལ་རྩ་
རྒྱུད་ལས་ཀྱང་། འབྱུང་བའི་དུས་དང་མཚན་དེ་དང་མཐུན་ཞིང་ལོ་
དྲུག་བརྒྱ་བཞུགས་པར་བཤད་པ་དང་། རྔ་བོ་ཆེའི་མདོ་ལས་ཀྱང་།ལི་
ཙ་བྱི་གཞོན་ནུ་འཇིག་རྟེན་ཐམས་ཅད་ཀྱིས་མཐོང་ན་དགའ་བ་འདི།
སྟོན་པ་འདས་ནས་ལོ་བརྒྱད་ཅུ་པ་ལ་བསྟན་པ་ཉམས་པའི་ཚེ་སྟོན་
པའི་མཚན་འཆང་བའི་དགེ་སློང་དུ་གྱུར་ནས་བསྟན་པ་རྒྱས་པར་
བྱས་ཏེ། ལོ་བརྒྱ་ལོན་པའི་འོག་ཏུ་འདས་ནས་བདེ་བ་ཅན་དུ་སྐྱེ་བར་
བཤད་པའི་ཕྱིར། དེ་རྣམས་ལས་འབྱུང་བའི་དུས་དང་མཚན་དང་ལོ་
དུ་བཞུགས་མི་མཐུན་པར་གསུངས་པ་དང་། རྔ་བོ་ཆེ་ལས་ས་བདུན་
པ་བར་བཤད་པ་དང་། ་ོ གཞན་ལས་ས་དང་པོ་བར་བཤད་པ་མི་
འགལ་ཏེ། སྤྲུལ་པའི་མཛད་པ་སྟོན་པའི་དབང་དུ་བྱས་པ་ཡིན་པའི་
ཕྱིར༑
ཞུགས་སུ་གསུངས་པ་དང་། འགའ་ཞིག་ལས་དེ་བཞིན་གཤེགས་པར་
གསུངས་པ་མི་འགལ་བ་ལྟ་བུ་ཡིན་པའི་ཕྱིར། ངེས་དོན་གྱི་བསྟན་
བཅོས་དེ་ཡང་། ཟབ་མོ་རྟེན་འབྱུང་གི་དེ་ཁོ་ན་ཉིད་ཉན་པའི་བག་
ཆགས་བཞག་པའི་སྣོད་རུང་གི་གདུལ་བྱ་ལ་བཤད་པར་བྱ་བ་ཡིན་གྱི་
བག་ཆགས་མ་བཞག་པའི་སྣོད་མི་རུང་གི་གདུལ་བྱ་ལ་བསྟན་པར་བྱ་
( ༤༨བ) བ་མ་ཡིན་ཏེ། འགའ་ཞིག་ལ་མོས་པ་ཅུང་ཟད་ཀྱང་མེད་
པས་སྟོང་པ་ཉིད་ཀྱི་གཏམ་ཐོས་མ་ཐག་ཏུ་སྤོང་བར་འགྱུར་བ་དང་།
ཁ་ཅིག་ལ་མོས་པ་ལྟར་སྣང་ཡོད་ཀྱང་རང་བཞིན་གྱིས་མེད་པ་དང་།

མེད་པ་གཉིས་དོན་གཅིག་ཏུ་བཟུང་ནས་ལས་འབྲས་ལ་སྐུར་བ
འདེབས་པའི་ལོག་ལྟ་དང་པོ་སྐྱེས། དེ་གོང་ནས་གོང་འཕེལ་བྱས་ནས་
ངན་འགྲོར་སྐྱེ་བར་འགྱུར་བའི་ཕྱིར། དེར་ཐལ། རྩ་ཤེས་ལས། སྟོང་པ་
ཉིད་ལ་ལྟ་ཉེས་ན། །ཤེས་རབ་ཆུང་རྣམས་ཕུང་བར་བྱེད། །ཇི་ལྟར་སྦྲུལ་
ལ་བཟུང་ཉེས་དང༌། །རིག་སྔགས་ཉེས་པར་བསྒྲུབས་པ་བཞིན། །ཞེས་
གསུངས་པའི་ཕྱིར་དང་། དེའི་འགྲེལ་པར་ཡང་། ཀུན་རྫོབ་ལ་སྐུར་བ་
མི་འདེབས་པ་ལ་གཟུགས་བརྙན་དང་འདྲ་བའི་ལས་འབྲས་ལ་གནོད་
པ་མ་བྱས་པ་དགོས་པ་དང་།  ཿ དོན་དམ་པར་སྒྲོ་མི་འདོགས་པ་ལ་
དངོས་པོ་རང་བཞིན་གྱིས་མེད་པ་ཁོ་ན་ལ་ལས་འབྲས་ཀྱི་རྣམ་གཞག་
འཇོག་ཤེས་པ་དགོས་པར་གསུངས་པ་དང་། བཞི་བརྒྱ་པ་ལས། གཅིག་
ནི་ངན་འགྲོ་ཉིད་འགྲོ་ལ། ཐ་མལ་མ་ཡིན་ཞི་ཉིད་དུའོ། །ཞེས་དང་།
དེའི་འགྲེལ་པར་ཡང་། དམ་པ་མིན་པ་གང་ཞིག་བདག་མེད་པའི་ཆོས་
ཉན་པ་དེ་ནི་སྤངས་པ་དང༌། ཕྱིན་ཅི་ལོག་ཏུ་རྟོགས་པས་ངན་འགྲོ་ཁོ་
ནར་འགྲོ་ལ། ཞེས་གསུངས་པའི་ཕྱིར། ངེས་དོན་གྱི་བསྟན་བཅོས་དེ་
ཉན་པའི་བག་ཆགས་བཞག་པའི་སྣོད་རུང་གི་གདུལ་བྱ་ལ་སྟོན་པར་
བྱ་བ་ཡིན་གྱི། ཉན་པའི་བག་ཆགས་མ་བཞག་པའི་སྣོད་མི་རུང་གི་
གདུལ་བྱ་ལ་སྟོན་པར་བྱ་བ་མ་ཡིན་ན་སྣོད་དུ་རུང་མི་རུང་གི་ཁྱད་
པར་ཇི་ལྟ་བུ་ཡིན་ཞེ་ན། དེ་གང་སྟོང་ཉིད་ཚུལ་བཞིན་དུ་ཐོས་ཐོས་
པའི་དོན་དེ་ཚུལ་བཞིན་དུ་གོ་བ་ལ་བརྟེན་ནས། ལུས་ཀྱི་བ་སྤུ་གཡོ་
མིག་ནས་མཆི་མ་འཁྲུག་པའི་ལུས་ངག་གི་རྟགས་ཁྱད་པར་ཅན་དང་
ལྡན་པའི་གདུལ་བྱ་དེ་ལ་སྟོན་པར་བྱ་བ་ཡིན་ནོ། །ཞེས་སྣོད་རུང་གི་

གདུལ་བྱ་དེ་སྟོན་པར་བྱེད་པ་ལ། སོ་སོ་སྐྱེ་བོའི་དུས་ནའང་སྟོང་པ་
ཉིད་ཐོས་ནས། །ཞེས་པ་ནས། དེ་ལ་དམ་པའི་དོན་གྱི་བདེན་པ་བསྟན་
པར་བྱ། །ཞེས་པའི་བར་གསུངས། དེ་ལྟ་བུའི་སྣོད་རུང་གི་གདུལ་བྱ་དེ་
ལ༑ མཐའ་གཉིས་སུ་མ་ལྷུང་བའི་ཟབ་མོའི་ཕྱོགས་ལ་མོས་པའི་ཡོན་
ཏན་ཡོད་པར་མ་ཟད། རྒྱ་ཆེ་བའི་ཕྱོགས་ལ་མོས་པའི་ཡོན་ཏན་འབྱུང་
བ་ཡིན་ཏེ།  ཿ སྐྱེ་བ་ཐམས་ཅད་དུ་སྟོང་ཉིད་སྒོམ་པའི་རྟེན་གྱིས་མི་
འཕོངས་པར་བྱ་བའི་ཕྱིར་དུ། ཚུལ་ཁྲིམས་ཡང་དག་པར་བསྲུང་བར་
བྱེད་པ་དང་། རྟེན་དེ་ལ་ལོངས་སྤྱོད་ཀྱིས་མི་འཕོངས་པར་བྱ་བའི་
ཕྱིར་དུ་སྦྱིན་པ་གཏོང་བ་དང༌།སྟོང་ཉིད་རྟོགས་པའི་ཤེས་རབ་
( ༤༩ ན)སྔར་བཤད་པ་ལྟ་བུའི་སྙིང་རྗེ་ཆེན་པོས་ཟིན་ན། རྫོགས་
པའི་བྱང་ཆུབ་ཀྱི་རྒྱུར་འགྱུར་བར་མཐོང་ནས་སྙིང་རྗེ་ཆེན་པོ་སྒོམ་པ་
དང་ཁོང་ཁྲོས་ངན་སོང་དུ་འགྲོ་བ་དང་དགེ་རྩ་འཇོམས་པ་དང་།
མདོག་མི་སྡུག་པར་བྱེད་པས་དེའི་རྐྱེན་གྱིས་འཕགས་པ་རྣམས་
མཉེས་པ་མཐོང་ནས་བཟོད་པ་སྒོམ་པ་དང༌། རྫོགས་བྱང་དུ་བསྔོས་
པའི་དགེ་རྩས་འབྲས་བུ་འབྱིན་པས་མ་འཛད་པར་མཐོང་ནས། དགེ་
རྩ་རྣམས་རྫོགས་བྱང་དུ་བསྔོ་བ་དང་།  ཾ སངས་རྒྱས་བྱང་སེམས་མ་
ཡས་པའི་སྒོ་ནས་སྟོན་མི་ནུས་པར་མཐོང་ནས། སངས་རྒྱས་བྱང་
སེམས་ལ་གུས་པར་བྱེད་པ་ལ་སོགས་པའི་རྒྱ་ཆེ་བའི་ཕྱོགས་ལ་མོས་
པའི་ཡོན་ཏན་རྣམས་འབྱུང་བ་ཡིན་ནོ། །ཞེས་འཆད་པ་ལ། དེ་ལ་དེ་ཡི་
རྗེས་སུ་འགྲོ་བའི་ཡོན་ཏན་འབྱུང༌། །ཞེས་པ་ནས། རྫོགས་པའི་བྱང་

་སེམས་དཔའ་རྣམས་ལའང་གུས་པར་བྱེད།།ཅེས་པའི་བར་
གསུངས༑ དེ་ལྟ་བུའི་ཟབ་མོའི་ཕྱོགས་ལ་མོས་པའི་སྟེང་དུ་རྒྱ་ཆེ་བའི་
ཕྱོགས་ལ་མོས་ནས་ཉམས་སུ་ལེན་པ་དེ་ནི། ས་དང་པོ་རབ་ཏུ་དགའ་
བ་ཐོབ་པས་དེ་དོན་དུ་གཉེར་བའི་ལམ་འདི་མཉན་པར་རིགས་སོ། །
ཞེས་གདུལ་བྱ་ལ་མཉན་པར་བསྐུལ་བའི་ཚུལ་དེ་འཆད་པ་ལ།
ཅིང་རྒྱ་ཆེའི་ཚུལ་ལ་མཁས་པའི་སྐྱེ་བོས་ནི། །ཞེས་པ་ནས། དེ་ནི་དོན་
དུ་གཉེར་བའི་ལམ་འདི་མཉན་པར་གྱིས། །ཞེས་པའི་བར་གསུངས།
སྟོང་ཉིད་ཚུལ་བཞིན་དུ་མི་གོ་ཡང་བླ་མ་དམ་པའི་བཀའ་ལ
འདའ་ན་ལས་འབྲས་ལ་མི་གནོད་པའི་ཐབས་བསྟན་པའི་སྒོ་ནས།ཟབ་
བ་ཕྱི་མ་རྣམས་སུ་སྟོང་ཉིད་སྟོན་པའི་བག་ཆགས་བཞག་པའི་ཕྱིར་དུ་
སྟོང་ཉིད་སྟོན་དགོས་པ་ཡིན་ཏེ། བཞི་བརྒྱ་པའི་འགྲེལ་པ་ལས། རང་
བཞིན་སྟོང་པ་ཉིད་ཀྱི་གཏམ་ལ་གུས་པར་འགྱུར་ན་དེ་དང་མཐུན་
པའི་རྐྱེན་ཉེ་བར་བསྒྲུབས་པའི་སྒོ་ནས། ཇི་ལྟར་སྟོང་པ་ཉིད་ལ་དང་
བ་འཕེལ་བར་འགྱུར་བ་དེ་ལྟར་བྱ་ཞིང་སྙིང་རྗེ་ཆེ་བ་དང་། བཅོམ་
ལྡན་འདས་དེ་བཞིན་གཤེགས་པ་ལ་བྱས་པ་བཟོ་ཞིང་། བདག་ཉིད་ཀྱི་
དམ་པའི་ཆོས་ཀྱི་བར་ཆད་ཀྱི་རྒྱུ་མཚན་གཡང་ས་ཆེན་པོའི་རྒྱུ་ཡོངས་
སུ་སྤང་བར་འདོད་པས་ཡ་ང་བ་ལ་བརྟེན་པ་དང་། སྦྱིན་པར་དཀའ་
བ་ཡང་སྦྱིན་པ་དང་།
དམ་པའི་ཆོས་འདི་འབད་པ་ཐམས་ཅད་ཀྱིས་སྐྱེས་བུ་དམ་པའི་ཆོས་
ཀྱི་སྣོད་དུ་གྱུར་པ་ལ་ཉེ་བར་བསྟན་པར་( ༤༩བ)བྱའོ། · །ཞེས་
གསུངས་པའི་ཕྱིར། དེ་ལྟ་བུའི་སྣོད་རུང་གི་གདུལ་བྱ་ཐ་མ་ཡན་ཆད་

ལ་སྟོང་ཉིད་སྟོན་པ་ལ་ཕན་ཡོན་ཤིན་ཏུ་ཆེ་བ་ཡིན་ཏེ། མདོ་ཀུན་
བཏུས་ལས། ཆོས་ཟབ་མོ་ལ་མོས་པས་བསོད་ནམས་ཐམས་ཅད་སྡུད་
པ་ཡིན་ཏེ།སངས་རྒྱས་སུ་མ་གྲུབ་ཀྱི་བར་དུ་འཇིག་རྟེན་པ་དང་
འཇིག་རྟེན་ལས་འདས་པའི་ཕུན་སུམ་ཚོགས་པ་ཐམས་ཅད་འགྲུབ་
པར་འགྱུར་ཏེ། ཁྱེའུ་རིན་ཆེན་བྱིན་པའི་མདོ་ལས། འཇམ་དཔལ་བྱང་
ཆུབ་སེམས་དཔའ་ཐབས་མཁས་པ་དང་བྲལ་བས།་བསྐལ་པ་བརྒྱ་
སྟོང་དུ་ཕ་རོལ་ཏུ་ཕྱིན་པ་དྲུག་ལ་སྤྱད་པ་བས། གང་གི་ཆོས་ཀྱི་རྣམ་
གྲངས་འདི་ཐེ་ཚོམ་དང་བཅས་པས་ཉན་པ་འདི། བསོད་ནམས་དེ་
བས་ཆེས་མང་དུ་བསྐྱེད་ནས་གང་ཐེ་ཚོམ་མེད་པར་ཉན་པ་ལྟ་ཅི་སྨོས།
གང་ཡི་གེར་བྲིས་ནས་ལུང་འབོགས་པ་དང་། འཆང་བ་དང་། གཞན་
དག་ལ་ཡང་རྒྱ་ཆེར་རབ་ཏུ་སྟོན་པ་ལྟ་ཅི་སྨོས། ཞེས་གསུངས་པའི་
ཕྱིར༑ ཤེར་ཕྱིན་སུམ་བརྒྱ་པ་ལས་ཀྱང་། བཅོམ་ལྡན་འདས་ཀྱིས་བཀའ་
སྩལ་པ། རབ་འབྱོར་འདི་ཇི་སྙམ་དུ་སེམས། གང་གཱའི་ཀླུང་གི་བྱེ་མ་
སྙེད་གང་ཇི་སྙེད་པ་གང་གཱའི་ཀླུང་ཡང་དེ་སྙེད་དུ་གྱུར་ན། གང་དེ་
དག་གི་བྱེ་མར་གྱུར་པ་དེ་མང་བ་ཡིན་ནམ། རབ་འབྱོར་གྱིས་གསོལ་
པ༑ བཅོམ་ལྡན་འདས་གང་གཱའི་བྱེ་མ་སྙེད་དུ་གྱུར་པ་དེ་དག་ཉིད་
ཀྱང་མང་བ་ལགས་ན་དེ་དག་གི་བྱེ་མར་གྱུར་པ་ལྟ་སྨོས་ཀྱང་ཅི་
འཚལ༑ བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་ཁྱོད་ལ་
བསྒོའོ༑ །ཁྱོད་ཀྱིས་ཁོང་དུ་ཆུད་པར་བྱའོ། །གང་གཱའི་ཀླུང་དེ་དག་གི་བྱེ་
མ་ཇི་སྙེད་པ་དེ་སྙེད་ཀྱི་འཇིག་རྟེན་གྱི་ཁམས་སྐྱེས་པ་འམ་བུད་མེད་
ལ་ལས་རིན་པོ་ཆེ་སྣ་བདུན་གྱིས་རབ་ཏུ་བཀང་སྟེ། དེ་བཞིན་གཤེགས་

པ་ལ་སྦྱིན་པ་བྱིན་ན་སྐྱེས་པའམ་བུད་མེད་དེ་གཞི་དེ་ལས་བསོད་
ནམས་མང་དུ་བསྐྱེད་དམ། རབ་འབྱོར་གྱིས་གསོལ་པ། བཅོམ་ལྡན་
འདས་མང་ལགས་སོ། །བདེ་བར་གཤེགས་པ་མང་ལགས་སོ། །བཅོམ་
ལྡན་འདས་ཀྱིས་བཀའ་སྩལ་པ། གང་ཞིག་ཆོས་ཀྱི་རྣམ་གྲངས་འདི་
དག་ལ་ཡང་བསྟན་ན་དེ་བས་བསོད་ནམས་ཆེས་མང་དུ་བསྐྱེད་དོ། །
ཞེས་གསུངས་པའི་ཕྱིར། གཞན་ཡང་། སྡིག་ལྟུང་སྔར་བསགས་འདག་
པ་ལ་ཡང་ཤིན་ཏུ་སྟོབས་དང་ལྡན་པ་ཡིན་ཏེ། དེ་བཞིན་གཤེགས་པའི་
མཛོད་ཀྱི་མདོ་ལས། མི་དགེ་བཅུའི་ཆེན་པོ་རྣམས་བགྲངས་ནས། དེ་
དག་དང་ལྡན་པའི་བདག་མེད་པའི་ཆོས་ལ་འཇུག་ཅིང༌། ཆོས་ཐམས་
ཅད་གདོད་མ་ནས་དག་པར་དད་པ་དང་མོས་པའི་སེམས་ཅན་དེ་
ངན་( ༥་ན)སོང་དུ་མི་འགྲོའོ། །ཞེས་གསུངས་པའི་ཕྱིར། བདུད་
འདུལ་བའི་ལེའུ་ལས། དགེ་སློང་གང་གིས་ཆོས་ཐམས་ཅད་ཤིན་ཏུ་
དུལ་བར་ཤེས་ཤིང་། ཉེས་པ་རྣམས་ཀྱི་ཐོག་མའི་མཐའ་ཡང་རང་
བཞིན་གྱིས་དབེན་པར་ཤེས་ཏེ་ཉེས་པ་བྱུང་བའི་འགྱོད་པ་སེལ་ཞིང་
བརྟན་པོར་མི་བྱེད་པས་མཚམས་མེད་པ་ཡང་གནོན་ན། ཆོ་ག་དང་
ཚུལ་ཁྲིམས་ལ་ལོག་པར་ཞུགས་པ་ཕྲན་ཚེགས་ལྟ་ཅི་སྨོས། ཞེས་
གསུངས་པ་དང་། མ་སྐྱེས་དགྲའི་མདོ་ལས། མཚམས་མེད་བྱེད་པས་
དམ་པའི་ཆོས་འདི་ཐོས་ནས་འཇུག་ཅིང་མོས་ན། དེའི་ལས་དེ་ལས་ཀྱི་
སྒྲིབ་པ་ཡིན་ཞེས་ང་མི་སྨྲའོ། །ཞེས་གསུངས་པའི་ཕྱིར། དེ་ལྟ་བུའི་ཕན་
ཡོན་འབྱུང་བ་ལ་ཡང་སེམས་རྙེད་བཀུར་དང་། གྲགས་པས་ཀུན་ནས

མ་བསླངས་པ་དང་། བཤད་བྱའི་ཆོས་ལོག་པར་མ་སོང་བ་ཞིག་དགོས་
ཏེ༑ དེ་གཉིས་ཀའམ་གང་རུང་གཅིག་དང་ལྡན་ན་བསོད་ནམས་
གསར་དུ་མི་སྐྱེ་བར་མ་ཟད། སྔར་བསགས་པའི་དགེ་རྩ་ཡང་འཇོམས་
པར་བྱེད་པའི་ཕྱིར། དེར་ཐལ། མཛོད་ལས། ཆོས་སྦྱིན་ཉོན་མོངས་
ཅན་མིན་པས། །མདོ་སོགས་ཡང་དག་དེ་བཞིན་བཤད། །ཅེས་གསུངས་
པའི་ཕྱིར་དང་། དེའི་འགྲེལ་པར། དེའི་ཕྱིར་གང་དག་ཆོས་ལོག་པར་
འཆད་པར་བྱེད་པ་དང་།སེམས་ཉོན་མོངས་པ་ཅན་རྙེད་པ་དང་།
བཀུར་བསྟི་དང་གྲགས་པ་འདོད་པས་འཆད་པ་དེ་དག་ནི་བདག་
ཉིད་ཀྱི་བསོད་ནམས་ཆེན་པོ་ཉམས་པར་བྱེད་པ་ཡིན་ནོ།  ཿ །ཞེས་
གསུངས་པའི་ཕྱིར།
བཞི་པ་ཟབ་མོ་རྟེན་འབྱུང་གི་དེ་ཁོ་ན་ཉིད་ཇི་ལྟར་བསྟན་པའི་
ཚུལ་བཤད་པ་ལ། ཡང་དག་པའི་དོན་ལུང་གིས་བསྟན་པའི་ཚུལ། ལུང་
དོན་རིགས་པས་སྒྲུབ་པའི་ཚུལ་དང་། རིགས་པས་སྒྲུབ་པའི་སྟོང་ཉིད་
ཀྱི་རབ་དབྱེ་བཤད་པ་དང་གསུམ། དང་པོ་ལ། ལུང་ལས་གསུངས་པའི་
ཚུལ་འགོད་པ་དང་། དེ་ཁོ་ན་ཉིད་ཤེས་པའི་མི་མཐུན་ཕྱོགས་ངོས་
བཟུང་བ་དང་གཉིས་ལས། དང་པོ་ནི་བྱང་སེམས་ས་ལྔ་པ་བ་ས་དྲུག་
པར་འཇུག་པ་དེའི་ཚེ་ན། མཉམ་ཉིད་བཅུའི་སྒོ་ནས་འཇུག་པ་ཡིན་ཏེ།
མདོ་སྡེ་ས་བཅུ་པ་ལས། ས་ལྔ་པ་བ་དེ་ས་དྲུག་པ་ལ་འཇུག་པ་ན། ཆོས་
མཉམ་པ་ཉིད་བཅུས་འཇུག་གོ །བཅུ་གང་ཞེ་ན། འདི་ལྟ་སྟེ། ཆོས་
ཐམས་ཅད་མཚན་མ་མེད་པར་མཉམ་པ་ཉིད་དང་། ཆོས་ཐམས་ཅད་
མཚན་ཉིད་མེད་པར་མཉམ་པ་ཉིད་དང་། དེ་བཞིན་དུ་སྐྱེ་བ་མེད་པ་

དང་༑ མ་སྐྱེས་པ་དང་། དབེན་པ་དང་། གདོད་མ་ནས་རྣམ་པར་དག་
པ་དང་། · སྤྲོས་པ་མེད་པ་དང་། བླང་བ་མེད་པ་དང་།(༥་བ)དོར་
བ་མེད་པར་མཉམ་པ་ཉིད་དང་། ཆོས་ཐམས་ཅད་སྒྱུ་མ་དང་། རྨི་ལམ་
དང་༑ མིག་ཡོར་དང་། བྲག་ཅ་དང་། ཆུ་ཟླ་དང༌། གཟུགས་བརྙན་
དང་༑ སྤྲུལ་པ་ལྟ་བུར་མཉམ་པ་ཉིད་དང་། ཆོས་ཐམས་ཅད་དངོས་པོ་
དང་༑ དངོས་པོ་མེད་པ་གཉིས་སུ་མེད་པར་མཉམ་པ་ཉིད་དེ། དེ་ཚོས་
ཐམས་ཅད་ཀྱི་རང་བཞིན་དེ་ལྟར་རབ་ཏུ་རྟོགས་པ་ན། རྣོ་ཞིང་རྗེས་
སུ་མཐུན་པའི་བཟོད་པས། བྱང་ཆུབ་སེམས་དཔའི་ས་དྲུག་པ་མངོན་
དུ་གྱུར་པ་རྗེས་སུ་ཐོབ་སྟེ། ཞེས་གསུངས་པའི་ཕྱིར། ལུང་དེས་ས་དྲུག་
པ་བས་ཡུལ་གཟིགས་ཚུལ་བསྟན་པ་ཡིན་ཏེ། ཆོས་ཐམས་ཅད་སྒྱུ་མ་
དང་༑ ཞེས་སོགས་ཚིག་རྐང་བདུན་མ་གཏོགས་པའི་ལྷག་མ་རྣམས་
ཀྱིས༑ མཉམ་གཞག་གི་སྐབས་སུ་ཡུལ་གཟིགས་ཚུལ་དང་བདུན་པོ་
དེས་རྗེས་ཐོབ་ཀྱི་གནས་སྐབས་སུ་ཡུལ་གཟིགས་ཚུལ་བསྟན་པའི་ཕྱིར།
དང་པོ་དེར་ཐལ། ཚིག་རྐང་དང་པོ་གཉིས་ཀྱིས་མདོར་བསྟན། གཞན་
རྣམས་ཀྱིས་རྒྱས་པར་བཤད་པའི་ཕྱིར། དང་པོ་དེར་ཐལ། ཆོས་ཐམས་
ཅད་མཚན་མ་མེད་པ་ཞེས་པ་དེས།  ཿ ས་དྲུག་པ་ཐོབ་མ་ཐག་པའི་
མཉམ་གཞག་ཡེ་ཤེས་དེའི་གཟིགས་ངོར། སྔོ་སེར་ལ་སོགས་པའི་
མཚན་མ་ཐ་དད་མེད་པ་མཉམ་པ་ཉིད་དང་ཆོས་ཐམས་ཅད་མཚན་
ཉིད་མེད་པ་ཞེས་པ་དེས་ཆོས་ཐམས་ཅད་རང་གི་མཚན་ཉིད་ཀྱིས་
གྲུབ་པ་མེད་པ་མཉམ་པ་ཉིད་དུ་བསྟན་པའི་ཕྱིར། གཞན་རྣམས་ཀྱིས་
རྒྱས་པར་བཤད་པ་ཡིན་ཏེ། མ་འོངས་པའི་དུས་ཀྱི་དངོས་པོ་རྣམས་

རང་བཞིན་གྱིས་སྐྱེ་བ་མེད་པ་མཉམ་པ་ཉིད་དང་། འདས་པའི་དུས་
ཀྱི་དངོས་པོ་དང་། ད་ལྟ་བའི་དུས་ཀྱི་དངོས་པོ་རྣམས་རང་བཞིན་
གྱིས་མ་སྐྱེས་པ་མཉམ་པ་ཉིད་དང༌། དུས་གསུམ་གའི་དངོས་པོ་རང་
བཞིན་གྱིས་གྲུབ་པས་དབེན་པ་མཉམ་པ་ཉིད་དང་། དེ་ཡང་འཕྲལ་དུ་
ལུང་རིགས་སོགས་ཀྱིས་བཅོས་པ་མ་ཡིན་པར་གདོད་མ་ནས་རང་
བཞིན་གྱིས་དབེན་པ་མཉམ་པ་ཉིད་དང་། སྤྲོས་པ་མེད་པ་ཞེས་པ་
དེས༑ ་མཉམ་གཞག་དེའི་གཟིགས་ངོར་བླང་དོར་ཐ་དད་པའི་གཉིས་
སྣང་མེད་པ་མཉམ་པ་ཉིད་དམ། རང་གི་མཚན་ཉིད་ཀྱིས་གྲུབ་པའི་
བླང་དོར་མེད་པ་མཉམ་པ་ཉིད་དང་། རང་གི་མཚན་ཉིད་ཀྱིས་གྲུབ་
པའི་དངོས་པོ་མེད་པ་གཉིས་སུ་མེད་པ་མཉམ་པ་ཉིད་དུ་བསྟན་པའི་
ཕྱིར༑ དེ་བཞིན་དུ་ཞེས་པ་དེ་འདུས་བྱས་ཀྱི་ཆོས་ཐམས་ཅད་ཅེས་པ་
དེ་ལ་སྙེག་པ་ཡིན་གྱི། ཆོས་ཐམས་ཅད་རང་བཞིན་གྱིས་མ་སྐྱེས་པ།
མཉམ་གཞག་དེའི་གཟིགས་ངོར་ཡོད་པར་བསྟན་པ་མ་ཡིན་ཏེ། ཆོས་
ཐམས་ཅད་རང་བཞིན་གྱིས་མ་སྐྱེས་པ་དེ་དོན་དམ་བདེན་པ་མ་ཡིན་
པའི་ཕྱིར། དེར་ཐལ། (༥༡ན)ཆོས་ཐམས་ཅད་ཐ་སྙད་ཙམ་དུ་ཡང་
མ་སྐྱེས་པའི་ཕྱིར། · ཚིག་རྐང་བདུན་པོ་དེས་རྗེས་ཐོབ་ཀྱི་གནས་སྐབས་
སུ་ཡུལ་གཟིགས་ཚུལ་བསྟན་པ་ཡིན་ཏེ། སྒྱུ་མ་མཁན་གྱིས་རྡེ་ཤིང་རྟ་
གླང་དུ་སྤྲུལ་པ་དེའི་ཚེ་ན། རྡེ་ཤིང་རྟ་གླང་དུ་སྣང་ཡང་རྟ་གླང་དུ་མ་
གྲུབ་པ་དེ་བཞིན་དུ་གཟུགས་སོགས་བདེན་གྲུབ་ཏུ་སྣང་ཡང་། བདེན་
པར་མ་གྲུབ་པ་སྒྱུ་མ་སོགས་དང་འདྲ་བར་གཟིགས་པར་གསུངས་
ཤིང༌། རྣོ་ཞིང་ཞེས་པ་དེས། ས་དྲུག་པའི་ཡེ་ཤེས་དེས། དེ་ཁོ་ན་ཉིད་

རྟོགས་པའི་ཤེས་རབ་མྱུར་བར་བསྟན། རྗེས་སུ་མཐུན་པ་ཞེས་པ་དེས།
མི་སྐྱེ་བའི་ཆོས་ལ་བཟོད་པ་ཆེན་པོ་ཐོབ་པའི་ས་བརྒྱད་པའི་ཡེ་ཤེས་
༈ གཉིས་པ་དེ་ཁོ་ན་ཉིད་ཤེས་པའི་མི་མཐུན་ཕྱོགས་ངོས་བཟུང་
བ་ལ། ངོས་འཛིན་དགོས་པའི་རྒྱུ་མཚན་བཤད་པ་དང་། ངོས་འཛིན་
དངོས་བཤད་པ་དང་གཉིས། དང་པོ་ལ། སྟོང་ཉིད་རྟོགས་པའི་ལྟ་བ་
རྒྱུད་ལ་སྐྱེ་བ་ལ་དགག་བྱ་བདེན་གྲུབ་ཀྱི་དོན་སྤྱི་བློ་ཡུལ་དུ་ཤར་བ་
ཞིག་སྔོན་དུ་འགྲོ་དགོས་ཏེ། དེ་སྔོན་དུ་མ་སོང་བར་དེ་བཀག་པའི་
སྟོང་ཉིད་རྟོགས་པའི་ལྟ་བ་རྒྱུད་ལ་སྐྱེ་མི་ནུས་པའི་ཕྱིར། དེར་ཐལ།
དཔེར་ན། དགག་བྱ་བུམ་པའི་དོན་སྤྱི་བློ་ཡུལ་དུ་ཤར་བ་སྔོན་དུ་མ་
སོང་བར་དེ་བཀག་པའི་བུམ་མེད་ངེས་མི་ནུས་པ་ལྟ་བུ་ཡིན་པའི་ཕྱིར།
དེར་ཐལ། སྤྱོད་འཇུག་ལས། བརྟགས་པའི་དངོས་ལ་མ་རེག་པར། །དེ་
ཡིས་དངོས་མེད་འཛིན་མ་ཡིན། །ཞེས་གསུངས་པའི་ཕྱིར། གཉིས་པ།
ངོས་འཛིན་དངོས་བཤད་པ་ལ།  ཿ ངོས་མ་ཟིན་པའི་གཞན་ལུགས་
དགག་པ་དང་། རང་ལུགས་བཞག་པ་དང་གཉིས། དང་པོ་ལ་གཉིས།
ཁྱབ་ཆེ་བ་དགག་པ། ཆུང་བ་དགག་པ་གཉིས། དང་པོ་ལ། ཕྱོགས་སྔ་
མ་བརྗོད་པ་དང་། དེ་དགག་པ་གཉིས། དང་པོ་ལ་ཁ་ཅིག །དབུ་མ་
པས་སྟོང་ཉིད་གཏན་ལ་འབེབས་པའི་རིགས་པས། གཟུགས་ནས་རྣམ་
མཁྱེན་གྱི་བར་གྱི་ཆོས་ཐམས་ཅད་བཀག་པ་ཡིན་ཏེ། དེ་ལྟར་མ་ཡིན་

གཟུགས་སོགས་ཀྱི་ཆོས་རྣམས་དབུ་མའི་རིགས་པས་དཔྱད་བཟོད་
དམ་མི་བཟོད། དཔྱད་བཟོད་ན་བདེན་གྲུབ་ཏུ་འགྱུར། མི་བཟོད་ན་
་རིགས་པས་མ་བཀག་པ་དང་འགལ་བའི་ཕྱིར། གཞན་ཡང་།
གཟུགས་སོགས་ཀྱི་ཆོས་རྣམས་དབུ་མའི་རིགས་པས་བཀག་པར་ཐལ།
གཟུགས་སོགས་ཀྱི་ཆོས་རྣམས་ཡོད་པ་དང་། མེད་པ་དང་། ཡོད་མེད་
གཉིས་ཀ་དང་གཉིས་ཀ་མ་ཡིན་པ་གང་( ༥ ༡ན)རུང་དུ་མ་འདུས་
པ་མེད། དེ་བཞི་པོ་ངེས་དོན་གྱི་གསུང་རབ་ཕལ་ཆེར་ལས་བཀག་པའི་
ཕྱིར་དང་། ཡོད་པར་བཟུང་ན་རྟག་མཐའ་དང་། མེད་པར་བཟུང་ན་
ཆད་མཐའ་དང་། དེ་གཉིས་གྱི་དབུས་ན་ཡང་མི་གནས་པར་གསུངས་
པའི་ཕྱིར། དེར་ཐལ། མདོ་ལས། ཡོད་མིན་མེད་མིན་གཉིས་ཀ་མིན། །
· གཉིས་ཀའི་བདག་ཉིད་མིན་པའང་མིན། །མཐའ་བཞི་རྣམ་པར་གྲོལ་
བ་ཡི། །དེ་ཉིད་དབུ་མ་པ་ཡིས་རིགས། །ཞེས་པ་དང༌། རིགས་པ་དྲུག་
ཅུ་པ་ལས་ཀྱང་། །ཡོད་པས་རྣམ་པར་མི་གྲོལ་ཞིང་། །མེད་པས་སྲིད་པ་
འདི་ལས་མིན། །དངོས་དང་དངོས་མེད་ཡོངས་ཤེས་ནས། །བདག་ཉིད་
ཆེན་པོ་རྣམ་པར་གྲོལ། །ཞེས་དང་། ཡོད་པ་པ་ནི་བདེ་འགྲོར་འགྲོ །
མེད་པ་པ་ནི་ངན་འགྲོར་འགྲོ། ཡང་དག་ཇི་བཞིན་ཡོངས་ཤེས་པས། །
གཉིས་ལ་མི་བརྟེན་ཐར་པར་འགྱུར། །ཞེས་པ་དང་། རྩ་ཤེས་ལས།
ཡོད་ཅེས་བྱ་བ་རྟག་པར་འཛིན། །མེད་ཅེས་བྱ་བ་ཆད་པར་ལྟ། །དེ་
ཕྱིར་ཡོད་དང་མེད་པ་ལ། །མཁས་པས་གནས་པར་མི་བྱའོ། །ཞེས་
གསུངས་པ་དང་། དཀོན་བརྩེགས་ལས། འོད་སྲུངས་ཡོད་ཅེས་བྱ་བ་
འདི་ནི་མཐའ་གཅིག་གོ །མེད་ཅེས་བྱ་བ་འདི་ནི་མཐའ་གཉིས་སོ། །

ཞེས་དང་། ཡོད་དང་མེད་པ་འདི་ཡང་མཐའ་ཡིན་ཏེ། །གཙང་དང་མི་
གཙང་འདི་ཡང་མཐའ་ཉིད་ཡིན།།དེ་ཕྱིར་གཉིས་ཀའི་མཐའ་ནི་
ཡོངས་སྤངས་ནས། །མཁས་པས་དབུས་ལའང་གནས་པར་ཡོད་མི་
བྱེད༑ །ཅེས་དང་། རྩ་ཤེས་ལས། གལ་ཏེ་སྟོང་མིན་ཅུང་ཟད་ཡོད། །སྟོང་
པའང་ཅུང་ཟད་ཡོད་པར་འགྱུར། །མི་སྟོང་ཅུང་ཟད་ཡོད་མིན་ན། །
སྟོང་པ་ཡོད་པར་ག་ལ་འགྱུར། །ཞེས་གསུངས་པའི་ཕྱིར། གཞན་ཡང་།
དངོས་པོའི་སྐྱེ་བ་ཡོད་ན། ཚད་མས་གྲུབ་ནས་ཡོད་དམ། མ་གྲུབ་པར་
ཡོད༑ དང་པོ་ལྟར་ན་འཕགས་པའི་མཉམ་གཞག་ཡེ་ཤེས་ཀྱིས་གྲུབ་
ནས་ཡོད་དམ། མིག་ཤེས་ལ་སོགས་པའི་ཐ་སྙད་པའི་ཚད་མས་གྲུབ་
ནས་ཡོད། དང་པོ་ལྟར་ན་མི་འཐད་དེ། དེ་དག་མི་སྐྱེ་བའི་ཆོས་ལ་
བཟོད་པ་ཐོབ་པའི་ཕྱིར། ཕྱི་མ་ལྟར་ན་མི་འཐད་དེ། དེ་དག་ཚད་མ་མ་
ཡིན་པའི་ཕྱིར། དེར་ཐལ། ཏིང་ངེ་འཛིན་གྱི་རྒྱལ་པོ་ལས། མིག་དང་རྣ་
བ་སྣ་ཡང་ཚད་མ་མིན། །ལྕེ་དང་ལུས་དང་ཡིད་ཀྱང་ཚད་མ་མིན། །
གལ་ཏེ་དབང་པོ་འདི་དག་ཚད་ཡིན་ན། །འཕགས་པའི་ལམ་གྱིས་སུ་
ལ་ཅི་ཞིག་བྱ། །ཞེས་གསུངས་པའི་ཕྱིར། གཞན་ཡང་། དངོས་པོའི་སྐྱེ་
བ་ཡོད་ན། དེ་ལ་བདག་སྐྱེ་སོགས་བཞི་པོ་དེར་ཁ་ཚོན་ཆོད་དམ་མི་
ཆོད༑ མི་ཆོད་ན་མི་འཐད་དེ། དངོས་སྨྲ་བས། དངོས་པོའི་སྐྱེ་བ་ཁས་
ལེན་པ་ལ་དེ་( ༥༢ན)བཞི་པོ་གང་རུང་ལས་སྐྱེ་བ་ཁ་ཚོན་བཅད་
ནས་བཀག་པ་དང་འགལ་བའི་ཕྱིར། ཁ་ཚོན་ཆོད་ན། དངོས་པོའི་སྐྱེ་
བ་ཡོད་པ་མི་འཐད་པར་ཐལ། དེ་ལ་མཐའ་བཞི་གང་རུང་ལས་སྐྱེ་བ་
ཁ་ཚོན་ཆོད་པ་གང་ཞིག །དེ་གང་རུང་ལས་སྐྱེ་བ་ཐ་སྙད་ཙམ་དུ་ཡང་

མེད་པའི་ཕྱིར། དེར་ཐལ། འཇུག པ་ལས། གཞན་ལས་སྐྱེ་བ་
རྟེན་ལས་ཀྱང་མེད། །ཅེས་པ་དང་། དེ་ཉིད་སྐབས་སུ་རིགས་པ་གང་
ཞིག་གིས། །བདག་དང་གཞན་ལས་སྐྱེ་བ་རིགས་མིན་པ། །རིགས་དེ་ཐ་
སྙད་དུ་ཡང་རིགས་མིན་པས། །ཁྱོད་ཀྱི་སྐྱེ་བ་གང་གིས་ཡིན་པར་
འགྱུར༑ །ཞེས་གསུངས་པའི་ཕྱིར། གཞན་ཡང་། དངོས་པོའི་སྐྱེ་བ་མེད་
པར་ཐལ། དངོས་པོ་རྣམས་རང་གི་རྒྱུ་རྐྱེན་ལ་བརྟེན་ནས་སྐྱེ་བའི་རྒྱུ་
མཚན་གྱིས་མི་སྐྱེ་བའི་ཕྱིར། དེར་ཐལ། མ་དྲོས་པས་ཞུས་པའི་མདོ་
ལས༑ གང་ཞིག་རྐྱེན་ལས་སྐྱེས་པ་དེ་མ་སྐྱེས། །དེ་ལ་སྐྱེ་བའི་རང་བཞིན་
ཡོད་མ་ཡིན། །རྐྱེན་ལ་རག་ལས་གང་དེ་སྟོང་པར་བཤད། །གང་ཞིག་
སྟོང་ཉིད་ཤེས་དེ་བག་ཡོད་ཡིན། །ཞེས་གསུངས་པའི་ཕྱིར། གཞན་
ཡང་༑ གཟུགས་སོགས་ཀྱི་ཀྱི་ཆོས་རྣམས་དོན་དམ་དུ་མེད་པས་མེད་གོ་མི་
ཆོད༑ ཐ་སྙད་དུ་ཡོད་པས་ཡོད་གོ་ཆོད་པར་ཐལ། གཟུགས་སོགས་
རྣམས་དོན་དམ་དུ་མེད་ཀྱང་། ཡོད་པར་ཁས་ལེན་རིགས་པའི་ཕྱིར།
འདོད་ན། བློ་གྲོས་མི་ཟད་པའི་མདོ་ལས་གང་ཟག་ལ་མི་རྟོན་ཆོས་ལ་
རྟོན་པ་དང་། ཚིག་ལ་མི་རྟོན་དོན་ལ་རྟོན་པ་དང༌། དྲང་དོན་ལ་མི་
རྟོན་ངེས་དོན་ལ་རྟོན་པ་དང་། རྣམ་ཤེས་ལ་མི་རྟོན་ཡེ་ཤེས་ལ་རྟོན་
པའི་རྟོན་པ་བཞི་གསུངས་པ་དེ་ལས་ལྡོག་སྟེ་སྨྲ་རིགས་པར་ཐལ། ཀུན་
རྫོབ་ཏུ་ཡོད་པས་ཡོད་པའི་གོ་ཆོད། དོན་དམ་དུ་མེད་པས་མེད་པའི་
གོ་མི་ཆོད་པའི་ཕྱིར་དང་། རྣམ་ཤེས་འཁྲུལ་པའི་ངོ་བོར་ཡོད་པས་
ཡོད་པའི་གོ་ཆོད། ཡེ་ཤེས་མ་འཁྲུལ་པའི་ངོ་བོར་མེད་པས་མེད་གོ་མི་
ཆོད་པའི་ཕྱིར། དེ་རྣམས་ཀྱི་ནང་ནས། ཁ་ཅིག །ཆོས་ཐམས་ཅད་ཡོད་

པ་མ་ཡིན་ནོ། །ཞེས་ཟེར། ཁ་ཅིག །ཐ་སྙད་དུ་ཡོད་པར་སྨྲ་ཞིང་དེ་ལ་
ཐ་སྙད་དུ་ཡོད་པས་ཡོད་གོ་ཆོད་དམ། མི་ཆོད་དྲིས་པ་ན། ཐ་སྙད་དུ་
ཡོད་པས་ཐ་སྙད་དུ་ཡོད་གོ་ཆོད། དོན་དམ་དུ་མེད་པས་དོན་དམ་དུ་
མེད་གོ་ཆོད་ཅེས་ཟེར། ཐ་སྙད་དང་དོན་དམ་གང་གིས་ཀྱང་ཁྱད་པར་
དུ་མ་བྱས་པར་སྤྱིར་ཡོད་དམ་མེད་དྲིས་པ་ན་བདེན་གཉིས་གང་རུང་
དུ་མ་འདུས་པའི་ཆོས་མེད་པས་དྲི་བ་སྐྱོན་ཅན་ཡིན་ནོ། །ཞེས་ལན་
འདེབས་པར་བྱེད་དོ། །
གཉིས་( ༥༢བ)པ་དེ་དགག་པ་ལ། ་རིགས་པ་དེས་དབུ་མ་ཐལ་
འགྱུར་བའི་ཐུན་མོང་མ་ཡིན་པའི་ཁྱད་ཆོས་བཀག་པར་བསྟན་པ
དང་འགོག་བྱེད་ཀྱི་རིགས་པ་དེ་རིགས་པ་ལྟར་སྣང་དུ་བསྟན་པ་
གཉིས༑ དང་པོ་ལ། ཐལ་འགྱུར་བའི་ཁྱད་ཆོས་ཀྱི་གཙོ་བོ་ངོས་བཟུང་
བ་དང་། དེ་རིགས་པ་དེས་ཇི་ལྟར་བཀག་པའི་ཚུལ་བཤད་པ་གཉིས།
དང་པོ་ཐལ་འགྱུར་བའི་ཁྱད་ཆོས་ཀྱི་གཙོ་བོ་ངོས་བཟུང་བ་ལ། ཐལ་
འགྱུར་བ་རྣམས་ནི་རིགས་པ་དྲུག་ཅུ་པ་ལས། དགེ་བ་འདི་ཡིས་སྐྱེ་བོ་
ཀུན༑ །བསོད་ནམས་ཡེ་ཤེས་ཚོགས་བསགས་ཤིང་། །བསོད་ནམས་ཡེ་
ཤེས་ལས་བྱུང་བའི། །དམ་པ་གཉིས་ནི་འཐོབ་པར་ཤོག །ཅེས་གསུངས་
པ་ལྟར། ཐེག་ཆེན་གྱི་རིགས་ཅན་རྣམས་ཀྱིས་དོན་དུ་གཉེར་བྱའི་
མཐར་ཐུག་པ་ནི་ཆོས་གཟུགས་ཀྱི་སྐུ་གཉིས་ཟུང་དུ་འཇུག་པ་དེ་ཡིན་
ལ༑ དེ་འཐོབ་པ་ལ་ལམ་དུས་སུ་ཚོགས་གཉིས་ཟུང་འབྲེལ་དུ་གསོག་པ་
ལ་རག་ལས།  ཾ དེ་ཡང་གཞི་དུས་སུ་ལྟ་བ་གཏན་ལ་འབེབས་པ་ན་
བདེན་གཉིས་ཀྱི་རྣམ་གཞག་ཕྱིན་ཅི་མ་ལོག་པར་གཏན་ལ་འབེབས་

པ་ལ་རག་ལས ས་པ་ཡིན་ཏེ། རྒྱུ་སོ་སོ་བ་ལས་འབྲས་བུ་སོ་སོ་བ་འབྱུང་
བ་ལ་ངེས་པ་མ་རྙེད་ན་བསོད་ནམས་ཀྱི་ཚོགས་བསགས་པ་ལས་
གཟུགས་སྐུ་གཉིས་འབྱུང་བ་ལ་ངེས ས་པ་མི་རྙེད་པས། གཟུགས་སྐུ་
གཉིས་ཀྱི་རྒྱུ་བསོད་ནམས་ཀྱི་ཚོགས་གསོག་པ་ལ་གུས་པར་མི་འགྱུར་
བའི་ཕྱིར། རང་བཞིན་གྱིས་གྲུབ་པ་རྡུལ་ཙམ་ཡང་མེད་པ་ལ་ངེས་པ་
མ་རྙེད་ན་ཡེ་ཤེས་ཀྱི་ཚོགས་རྫོགས་པར་བསོག་པར་འདོད་ཀྱང་
གསོག་པའི་ཐབས་མེད་པའི་ཕྱིར། དེར་ཐལ། སྟོང་ཉིད་མ་རྟོགས་ན་ཡེ་
ཤེས་ཀྱི་ཚོགས་རྫོགས་པར་གསོག་པའི་ཐབས་མེད་པའི་ཕྱིར། དེར་
ཐལ༑ རྒྱུ་འབྲས་ལ་སོགས་པའི་བྱ་བྱེད་ཀྱི་རྣམ་གཞག་འཐད་ལྡན་དུ་
འཇོག་པ་དང་། རང་བཞིན་གྱིས་གྲུབ་པ་རྡུལ་ཙམ་ཡང་མེད་པ་གཉིས་
འགལ་མེད་དུ་འཇོག་མི་ཤེས་ཀྱི་བར་དུ་ཚོགས་གཉིས་རྫོགས་པར་
བསོག་པའི་གོ་སྐབས་མེད་པའི་ཕྱིར། རང་བཞིན་གྱིས་གྲུབ་པ་རྡུལ་
ཙམ་ཡང་མེད་པར་ལྟ་བའི་འཇིག་རྟེན་ལས་འདས་པའི་ལྟ་བ་དེ་རྒྱུད་
ལ་སྐྱེ་བ་ལ། རྒྱུ་སོ་སོ་བ་ལས་འབྲས་བུ་སོ་སོ་བ་མ་འཆོལ་བ་འབྱུང་
བར་ལྟ་བའི་འཇིག་རྟེན་པའི་ལྟ་བ་དེ་སྔོན་དུ་འགྲོ་དགོས་ཏེ། དང་པོ་
དེ་སྐྱེ་བ་ལ་བསོད་ནམས་ཀྱི་ཚོགས་རྣམས་བསོག་དགོས། ཕྱི་མ་དེ་ལ་
བརྟེན་ནས་བསོད་ནམས་ཀྱི་ཚོགས་རྫོགས་པར་གསོག་པ་དེ་འབྱུང་བ་
ཡིན་པའི་ཕྱིར། དེར་ཐལ། མདོ་ལས། འཇིག་རྟེན་པ་ཡི་ཡང་དག་ལྟ། །
མི་གང་སུ་ལ་ཡོད་གྱུར་པ། །དེ་ནི་བསྐལ་པ་(༥༣ན)སྟོང་རྣམས་སུ། །
ངན་འགྲོར་འགྲོ་བར་མི་འགྱུར་རོ། །ཞེས་གསུངས་པའི་ཕྱིར། \ ལྟ་བ་
དང་པོ་ལ་འཕགས་རྒྱུད་ཀྱི་ལྟ་བ་དང༌། ཕྱི་མ་ལ་སོ་སོ་སྐྱེ་བོའི་རྒྱུད་ཀྱི་

ལྟ་བ་ཡིན་པས་མ་ཁྱབ་སྟེ། འཇིག་རྟེན་ཀུན་རྫོབ་བདེན་པ་དང་། །དམ་
པའི་དོན་གྱི་བདེན་པའོ། །ཞེས་གསུངས་པ་ལྟར། བདེན་གཉིས་ལ་
བརྟེན་པའི་དབང་དུ་བྱས་པའི་ཕྱིར། དངོས་པོར་སྨྲ་བ་རྣམས་ནི་རྒྱུ་སོ་
སོ་བ་ལས་འབྲས་བུ་སོ་སོ་བ་མ་འཆོལ་བར་འབྱུང་བར་ངེས་ན་རྒྱུ་
འབྲས་བདེན་པར་གྲུབ་དགོས།  ༷་བདེན་པར་མ་གྲུབ་ན་དེ་དག་མི་
འཐད་པར་མཐོང་ནས་རྒྱུ་འབྲས་བདེན་པར་གྲུབ་པར་འདོད། དབུ་
མ་རང་རྒྱུད་པ་རྣམས་རྒྱུ་སོ་སོ་བ་ལས་འབྲས་བུ་སོ་སོ་བ་མ་འཆོལ་
བར་འབྱུང་བར་ངེས་ན་རྒྱུ་འབྲས་རང་གི་མཚན་ཉིད་ཀྱིས་གྲུབ་དགོས།
རྒྱུ་འབྲས་རང་གི་མཚན་ཉིད་ཀྱིས་མ་གྲུབ་ན། དེ་དག་མི་འཐད་པར་
མཐོང་ནས་རྒྱུ་འབྲས་རང་གི་མཚན་ཉིད་ཀྱིས་གྲུབ་པར་འདོད་ཅིང་།
དེ་གཉིས་ཀྱི་ལྟ་བ་དེ་བོར་ནས།  ཿ ཇི་སྲིད་ཐལ་འགྱུར་གྱི་ལྟ་བ་ལ་མ་
ཞུགས་ཀྱི་བར་དུ་ཐམས་ཅད་མཁྱེན་པ་ལྟ་ཞོག །ཐར་པ་ཙམ་ཡང་ཐོབ་
མི་ནུས་ཏེ། སློབ་དཔོན་ཀླུ་སྒྲུབ་ཀྱི་ཐུན་མོང་མ་ཡིན་པའི་བདེན་གཉིས་
ཀྱི་རྣམ་གཞག་ལས་ཕྱི་རོལ་ཏུ་གྱུར་པ་རྣམས་ལ་ཞི་བ་མྱང་འདས་
འཐོབ་པའི་ཐབས་མེད་པའི་ཕྱིར། དེར་ཐལ། འཇུག་པ་ལས། སློབ་
དཔོན་ཀླུ་སྒྲུབ་ཞབས་ཀྱི་ལམ་ལས་ནི། །ཕྱི་རོལ་གྱུར་ལ་ཞི་བའི་ཐབས་
མེད་དེ། །དེ་དག་ཀུན་རྫོབ་དེ་ཉིད་བདེན་ལས་ཉམས། །དེ་ལས་ཉམས་
པས་ཐར་པ་འགྲུབ་ཡོད་མིན། །ཞེས་གསུངས་པའི་ཕྱིར། ཨཚོ
༈ རང་ལུགས་ལ། གཟུགས་སོགས་རང་བཞིན་གྱིས་གྲུབ་པ་དབུ་
མའི་རིགས་པས་བཀག་ནས། རྒྱུ་འབྲས་ལ་སོགས་པའི་བྱ་བྱེད་ཀྱི་རྣམ་
གཞག་འཐད་པའི་རྒྱུ་མཚན་གྱིས་རང་བཞིན་གྱིས་མ་གྲུབ། དེ་རང་

བཞིན་གྱིས་མ་གྲུབ་པའི་རྒྱུ་མཚན་གྱིས། བྱ་བྱེད་ཀྱི་རྣམ་གཞག་འཐད་
པ་ཡིན་ཏེ། གྲུབ་མཐའ་འོག་མ་རྣམས་ཀྱིས་རང་བཞིན་གྱིས་གྲུབ་པའི་
རྒྱུ་མཚན་གཙོ་བོར་བྱེད་པའི་རྒྱུ་འབྲས་མི་སླུ་བར་འདོད། འདིར་རང་
བཞིན་གྱིས་མ་གྲུབ་པའི་རྒྱུ་མཚན་གཙོ་བོར་བྱས་ནས་བྱ་བྱེད་ཀྱི་རྣམ་
གཞག་འཐད་པ་དང། རང་བཞིན་གྱིས་གྲུབ་པ་རྡུལ་ཙམ་ཡང་མེད་པ་
གཉིས་འགལ་མེད་དུ་འཇོག་ཤེས་པར་མ་ཟད། ཕན་ཚུན་གྲོགས་བྱས་
ནས་ངེས་པ་དྲངས་ཏེ་ཚོགས་གཉིས་མ་ཚང་བ་མེད་པར་བསགས་
ནས་འབྲས་བུ་སྐུ་གསུམ་གྱི་གོ་འཕང་མངོན་དུ་བྱེད་པའི་ཕྱིར། དེ་ལྟ་
བུའི་གཞི་ལམ་འབྲས་གསུམ་གྱི་རྣམ་གཞག་དེ་ཤིན་( ༥༣བ)ཏུ་
བསྔགས་པ་ཡིན་ཏེ། རྩོད་བཟློག་ལས། སྟོང་པ་ཉིད་དང་རྟེན་འབྱུང་
དག །དབུ་མའི་ལམ་དུ་དོན་གཅིག་པར། །གསུང་མཆོག་མཚུངས་པ་
མེད་པ་ཡི། །སངས་རྒྱས་དེ་ལ་ཕྱག་འཚལ་ལོ། །ཞེས་གསུངས་པའི་ཕྱིར།
གཉིས་པ་ཇི་ལྟར་བཀག་པའི་ཚུལ་བཤད་པ་ལ། ཁྱོད་ཀྱི་རིགས་པ་
དེས་ཐལ་འགྱུར་བའི་ཁྱད་ཆོས་ཀྱི་གཙོ་བོ་བཀག་པ་ཡིན་ཏེ། ་ཐལ་
འགྱུར་བ་ནི་རང་བཞིན་གྱིས་མ་གྲུབ་པའི་རྒྱུ་མཚན་གྱིས་བྱ་བྱེད་ཀྱི་
རྣམ་གཞག་འཐད། དེའི་རྒྱུ་མཚན་གྱིས་རང་བཞིན་གྱིས་མ་གྲུབ་པར་
འདོད། ཁྱོད་ནི་རང་བཞིན་གྱིས་མ་གྲུབ་པའི་རྒྱུ་མཚན་གྱིས་རྒྱུ་འབྲས་
སོགས་ཡོད་པ་མ་ཡིན་པ་དང་དེ་དག་ཡོད་པ་ཡིན་ན་རང་བཞིན་གྱིས་
གྲུབ་པར་འདོད་པའི་ཕྱིར། གཞན་ཡང་། དེ་ཕྱིར་རྟེན་འབྱུང་རིགས་པ་
འདི་ཡིས་ནི། །ལྟ་ངན་དྲ་བ་མཐའ་དག་གཅོད་པར་བྱེད། །ཅེས་ལྟ་ངན་
གྱི་དྲ་བ་གཅོད་པ་ལ་རྟེན་འབྱུང་གི་རིགས་པ་དགོས་པར་གསུངས་པ་

མི་འཐད་པར་ཐལ། དབུ་མའི་རིགས་པས་རྟེན་འབྱུང་གི་རིགས་པ་
བཀག་པའི་ཕྱིར། དེར་ཐལ། དེས་ཆོས་ཐམས་ཅད་བཀག་པའི་ཕྱིར།
རྟེན་འབྲེལ་གྱི་རྟགས་ཀྱི་མྱུ་གུ་བདེན་མེད་དུ་སྒྲུབ་པའི་ཁྱབ་པ་འགལ་
ཁྱབ་ཏུ་སོང་བར་ཐལ། རྟེན་འབྲེལ་ཡིན་ན། བདེན་མེད་མ་ཡིན་དགོས་
པའི་ཕྱིར། དེར་ཐལ། དེ་ཡིན་ན་ལྟོས་གྲུབ་མ་ཡིན་དགོས་པའི་ཕྱིར།
དེར་ཐལ། དེ་ཡིན་ན་ཡོད་པ་མ་ཡིན་དགོས་པའི་ཕྱིར། གཞན་ཡང་།
དབུ་མ་པས། དངོས་པོ་བདེན་མེད་དུ་ཁས་བླངས་པ་ལ་དངོས་སྨྲ་བ་
རྣམས་ཀྱིས། གལ་ཏེ་འདི་དག་ཀུན་སྟོང་ན། །འབྱུང་བ་མེད་ཅིང་
འཇིག་པ་མེད། །འཕགས་པའི་བདེན་པ་བཞི་པོ་རྣམས། །ཁྱོད་ལ་མེད
པར་ཐལ་བར་འགྱུར། །ཞེས་འབྱུང་འཇིག་དང་བདེན་བཞིའི་འདོར་
ལེན་སོགས་མི་འཐད་པར་རྩོད་པ་ལ། ཁྱབ་པ་འགལ་བའི་ལན་བྱེད་མི་
རིགས་པར་ཐལ། ཁྱེད་ལྟར་ན། འདོད་ལན་དོན་མཐུན་ཞིག་ཐེབས་
པའི་ཕྱིར། འདོད་ན། མི་འཐད་དེ། གལ་ཏེ་འདི་ཀུན་མི་སྟོང་ན། །
འབྱུང་བ་མེད་ཅིང་འཇིག་པ་མེད། །འཕགས་པའི་བདེན་པ་བཞི་པོ་
རྣམས༑ །ཁྱོད་ལ་མེད་པར་ཐལ་བར་འགྱུར། །ཞེས་ཁྱབ་པ་འགལ་བའི་
ལན་མཛད་པའི་ཕྱིར། གཟུགས་སོགས་རང་བཞིན་གྱིས་མ་གྲུབ་པར་
འདོད་པའི་ལུགས་ལ་འབྱུང་འཇིག་དང་། བདེན་བཞིའི་འདོར་ལེན་
དང་༑ སྐྱབས་ཡུལ་དཀོན་མཆོག་གསུམ་ལ་སོགས་པ་རུང་ཞིང་རུང་
བའི་དོན་ཡང་དེ་དག་ཡོད་པ་ལ་བྱེད་པ་ཡིན་ཏེ། རྩ་ཤེས་ལས། གང་ལ་
སྟོང་པ་ཉིད་རུང་བ། །དེ་ལ་ཐམས་ཅད་རུང་བ་ཡིན། །གང་ལ་སྟོང་
ཉིད་མི་རུང་བ། །དེ་ལ་ཐམས་( ༥༤ན) ཅད་རུང་མི་འགྱུར། །ཞེས་པ་

དང་༑ དེའི་འགྲེལ་པ་ཚིག་གསལ་ལས། གང་ལ་དངོས་པོ་ཐམས་ཅད་
རང་བཞིན་གྱིས་སྟོང་པ་ཉིད་འདི་རུང་བ་དེ་ལ། ཇི་སྐད་དུ་སྨྲས་པ་དེ་
དག་ཐམས་ཅད་རུང་བར་འགྱུར་རོ། །ཇི་ལྟར་ཞེ་ན། གང་གི་ཕྱིར་ཁོ་བོ་
ཅག་ནི་རྟེན་ཅིང་འབྲེལ་པར་འབྱུང་བ་ལ་སྟོང་པ་ཉིད་ཅེས་སྨྲ་སྟེ།
དེའི་ཕྱིར་གང་ལ་སྟོང་པ་ཉིད་འདི་རུང་བ་དེ་ལ་རྟེན་ཅིང་འབྲེལ་པར་
འབྱུང་བ་རུང་ལ། གང་ལ་རྟེན་ཅིང་འབྲེལ་བར་འབྱུང་བ་རུང་བ་དེ་
ལ་འཕགས་པའི་བདེན་པ་བཞི་རྣམས་རིགས་པར་འགྱུར་རོ། །ཞེས་
གསུངས་པའི་ཕྱིར། གཞན་ཡང་། ཚིག་གསལ་ལས། ཁོ་བོ་ཅག་ལ་
འབྱུང་འཇིག་སོགས་མི་འཐད་པའི་སྐྱོན་མེད་པར་མ་ཟད་བདེན་པ་
བཞི་ལ་སོགས་པ་འཐད་པ་ཡིན་ནོ།།ཞེས་གསུངས་པའི་ཕྱིར་དང་།
འཇུག་པ་ལས་ཀྱང་། དངོས་པོ་སྟོང་པ་གཟུགས་བརྙན་ལ་སོགས་པ། །
ཚོགས་ལ་ལྟོས་རྣམས་མ་གྲགས་པ་ཡང་མིན། །ཞེས་གསུངས་པའི་ཕྱིར།
གཉིས་པ་དེ་འགོག་བྱེད་ཀྱི་རིགས་པ་ལྟར་སྣང་དུ་བསྟན་པ་ལ་ལྔ་
ལས༑ ་དང་པོ་གཟུགས་སོགས་ཀྱི་ཆོས་རྣམས་དབུ་མའི་རིགས་པས་
དཔྱད་བཟོད་མི་བཟོད་བརྟགས་ནས་འགོག་པ་དེ་རིགས་པ་ལྟར་སྣང་
ཡིན་ཏེ། ཆོས་དེ་དོན་དམ་དཔྱོད་བྱེད་ཀྱི་ཚད་མས་དཔྱད་མི་བཟོད་ན།
ཆོས་དེ་དོན་དམ་དཔྱོད་བྱེད་ཀྱི་ཚད་མས་བཀག་མི་དགོས་པའི་ཕྱིར།
དེར་ཐལ། ཆོས་དེ་དོན་དམ་དཔྱོད་བྱེད་ཀྱི་ཚད་མས་མ་རྙེད་ན། ཆོས་
དེ་དོན་དམ་དཔྱོད་བྱེད་ཀྱི་ཚད་མས་མེད་པར་རྙེད་མི་དགོས་པའི་
ཕྱིར༑ དེར་ཐལ། ཆོས་དེ་ཚད་མ་དེས་མ་རྙེད་ན། ཚད་མ་དེས་ཆོས་དེ་
མེད་པར་རྙེད་མི་དགོས་པའི་ཕྱིར། མ་གྲུབ་ན་སྒྲ་ཆོས་ཅན། མིག་ཤེས་

ཚད་མས་ཁྱོད་མེད་པར་རྙེད་པར་ཐལ། ཁྱེད་མིག་ཤེས་ཚད་མས་མ་
རྙེད་པའི་ཕྱིར། དེར་ཐལ། ཁྱོད་མིག་ཤེས་ཚད་མའི་གཟུང་བྱ་མ་ཡིན་
པའི་ཕྱིར། འདོད་ན། སྒྲ་ཆོས་ཅན། མེད་པར་ཐལ། མིག་ཤེས་ཚད་མས་
མེད་པར་རྟོགས་པའི་ཕྱིར། འདོད་ན། མི་འཐད་དེ། སྒྲ་མངོན་སུམ་དུ་
ཐོས་པ་དང་འགལ་ཞིང་། ཁྱོད་ཀྱིས་མེད་པ་ཐམས་ཅད་ཆད་མཐར་
ཁས་བླངས་པ་དང་ཡང་འགལ་བའི་ཕྱིར། དེས་ན་དོན་དམ་དཔྱོད་
བྱེད་ཀྱི་རིགས་པས་དཔྱད་མཚམས་དང་། དཔྱད་པའི་ཚེ་ན་རྙེད་མི་
རྙེད་སོགས་ཀྱི་ཁྱད་པར་ཇི་ལྟ་བུ་ཡིན་ཞེ་ན། དེའི་ཚུལ་ཡང་ཡོད་དེ།
བུམ་སྣམ་སོགས་དང་ལྷས་བྱིན་མཆོད་སྦྱིན་སོགས་ཆོས་དང་གང་ཟག་
གི་ཐ་སྙད་( ༥༤བ)སྣ་ཚོགས་པ་བྱས་པ་འདི་རྣམས་ལ། མིང་གི་ཐ་
སྙད་བཏགས་པ་ཙམ་གྱིས་མ་ཚིམ་པར་བཏགས་དོན་རང་གི་ཆ་ཤས་
རྣམས་དང་ངོ་བོ་གཅིག་དང་ངོ་བོ་ཐ་དད་གང་དུ་གྲུབ་མ་གྲུབ་བཙལ་
བ་ན་དེ་དག་གི་གནས་ལུགས་འཚོལ་བ་ལ་ཞུགས་པ་ཡིན་ཞིང་། དེའི་
ཚེ་ན་རང་གི་ཡན་ལག་རྣམས་དང་ངོ་བོ་གཅིག་དང་ཐ་དད་གང་རུང་
དུ་རྙེད་རྒྱུ་མེད་དེ། དེའི་ཚེ་ན་རྙེད་རྒྱུ་ཞིག་ཡོད་ན་རྙེད་དོན་བདེན་
གྲུབ་དང་། འཚོལ་བྱེད་ཀྱི་རིགས་པ་དེ་རིགས་པ་ལྟར་སྣང་དང་། དེ་ལ་
བརྟེན་པའི་རྟོག་པ་དེ་ཡང་ལོག་ཤེས་སུ་འགྱུར་བའི་ཕྱིར། གལ་ཏེ་
རིགས་པ་ཡང་དག་གཅིག་དུ་བྲལ་དང་། མཐའ་བདུན་གྱི་རིགས་པས་
ཆོས་དང་གང་ཟག་དེ་དག་རང་གི་ཆ་ཤས་དང་ངོ་བོ་གཅིག་དང་ངོ་
བོ་ཐ་དད་གང་རུང་དུ་མ་རྙེད་པས་ཆོས་དང་གང་ཟག་དེ་དག་རང་
ཉིད་ཀྱིས་མཐར་ཐུག་དཔྱོད་པའི་རིགས་ཤེས་ཚད་མས་མ་རྙེད་པའི་

¢དོན་མ་ཡིན་པ་དང་། དེའི་ཚེ་ན་དེ་དག་རང་བཞིན་མེད་པ་ཡིན་གྱི་
མེད་པ་མ་ཡིན་པ་དང་། དེའི་ཚེ་ན་རང་གི་ཆ་ཤས་རྣམས་དང་ངོ་བོ་
གཅིག་དང་ཐ་དད་གང་རུང་དུ་མ་གྲུབ་པ་རྙེད་པ་ན། ཆོས་དང་གང་
ཟག་དེ་དག་གི་གནས་ལུགས་རྙེད་པར་འགྱུར་བ་ཡིན་ཏེ། དེའི་ཚེ་ན་
དེ་དག་བདེན་པར་མེད་པ་རྙེད་པར་འགྱུར་བ་གང་ཞིག །དེ་དག་
བདེན་པར་མེད་པ་དེ་དག་གི་གནས་ལུགས་ཡིན་པའི་ཕྱིར། གཉིས་པ་
གཟུགས་སོགས་རྣམས་ལ་ཡོད་མེད་སོགས་མུ་བཞིར་བརྟགས་ནས་
འགོག་པ་དེ་ཡང་རིགས་པ་ལྟར་སྣང་ཡིན་ཏེ། ཡོད་པ་མ་ཡིན་པར་
ཁས་བླངས་པས་མེད་པར་ཁས་བླངས་པར་སོང་། མེད་པ་མ་ཡིན་པར་
ཁས་བླངས་པས་ཡོད་པར་ཁས་བླངས་པར་སོང་། གཉིས་ཀ་མ་ཡིན་
པར་ཁས་བླངས་ནས་སླར་ཡང་གཉིས་ཀ་མ་ཡིན་པ་མ་ཡིན་པར་ཁས་
བླངས་པས།  ཿ གཉིས་ཀར་ཁས་བླངས་པར་སོང་བའི་ཕྱིར། ཁོ་ན་རེ།
རང་རྒྱུད་པ་མན་ཆད་ཀྱི་ལུགས་ལ་དགག་པ་གཉིས་རྣལ་མར་གོ་བ་
ཡོད་ཀྱང་ལུགས་འདིར་དགག་པ་གཉིས་རྣལ་མར་གོ་བ་མེད་དོ། །ཟེར་
ན༑ ཤེས་བྱ་ཆོས་ཅན། ཕན་ཚུན་སྤང་འགལ་གྱི་དངོས་འགལ་མེད་པར་
ཐལ༑ ཡོད་པ་རྣམ་པར་བཅད་པས་མེད་པར་གོ་མི་ནུས། མེད་པ་རྣམ་
པར་བཅད་པས་ཡོད་པར་གོ་མི་ནུས་པའི་ཕྱིར། དང་པོ་མ་གྲུབ་ན།
དགག་པ་གཉིས་རྣལ་མར་གོ་བ་ཡོད་པར་ཐལ། མ་གྲུབ་པ་དེའི་ཕྱིར།
འདོད་ན། དངོས་སྨྲ་བས། དངོས་པོ་བདེན་གྲུབ་ཁས་བླངས་པ་ལ།
ཁས་བླངས་ནང་འགལ་སྟོན་པའི་སྒོ་ནས་འགོག་མི་རིགས་པར་ཐལ།
འདོད་པའི་ཕྱིར།( ༥༥ན)འདོད་ན། དེ་ལྟར་འགོག་རིགས་པར་ཐལ།

འགལ་བ་ལ་དམིགས་པའི་གཏན་ཚིགས་ཀྱི་སྒོ་ནས་འགོག་རིགས་པའི་
ཕྱིར༑ གཞན་ཡང་། དངོས་སྨྲ་བས་དངོས་པོ་བདེན་གྲུབ་ཏུ་དམ་བཅས་
པའི་དམ་བཅའ་དང་དབུ་མ་པས་བདེན་མེད་དུ་དམ་བཅས་པའི་
དམ་བཅའ་གཉིས་པོ་དེ་ལ། དམ་བཅའ་ཡང་དག་ཡིན་མིན་གྱི་ཁྱད་
པར་མེད་པར་ཐལ། དེ་དག་གང་གི་ཡང་བཞེད་དོན་ལ་ཚད་
གནོད་པ་ཡང་མི་སྲིད། གྲུབ་པ་ཡང་མི་སྲིད་པའི་ཕྱིར། ཕན་ཚུན་
སྤངས་འགལ་གྱི་དངོས་འགལ་ཡོད་པར་ཐལ། མ་གྲུབ་པ་དེའི་ཕྱིར། ཕྱི་
མ་ལྟར་ན་མི་འཐད་དེ། ཁྱོད་ཀྱི་ཚད་མས་གྲུབ་པའི་དོན་ཅུང་ཟད་
ཙམ་ཡང་མེད་པར་ཁས་བླངས་པ་དང་འགལ་བའི་ཕྱིར། རྩ་བར་
འདོད་ན། དེ་གཉིས་ཀྱི་གྲུབ་མཐའ་ལ་བཟང་ངན་གྱི་ཁྱད་པར་མེད་
པར་ཐལ། ཁྱོད་ལྟར་ན་ཡོད་པ་མེད་པ་དང་དངོས་འགལ་མ་ཡིན་པའི་
ཕྱིར༑ དེར་ཐལ། ཆོས་ཐམས་ཅད་ཡོད་མེད་གང་རུང་མ་ཡིན་པའི་ཕུང་
གསུམ་པ་ཡིན་པའི་ཕྱིར། གཞན་ཡང་། ཆོས་གང་ལ་ཡང་འདི་ཡིན་
དང་འདི་མ་ཡིན་གང་དུ་ཡང་བཟུང་མི་རུང་བར་ཐལ།  ཿ ཡོད་མེད་
སོགས་གང་དུ་ཡང་འཛིན་མི་རིགས་པའི་ཕྱིར། འདོད་ན། ཆོས་ཐམས་
ཅད་སྤྲོས་བྲལ་ཡིན་པ་དང་། ཡོད་མེད་སོགས་བཞི་པོ་གང་རུང་མ་
ཡིན་ཞེས་འཛིན་མི་རིགས་པར་ཐལ། འདོད་པའི་ཕྱིར། གཞན་ཡང་།
ཆོས་གང་ལ་ཡང་འདི་ཡིན་དང་འདི་མིན་གྱི་ངེས་པ་འདྲེན་མི་ནུས་
པར་ཐེ་ཚོམ་ཟ་བ་འབའ་ཞིག་སྙིང་པོར་བྱེད་རིགས་པར་ཐལ། ཆོས་
ཐམས་ཅད་མྱུ་གུ་ཡོད་མེད་གང་རུང་མ་ཡིན་པའི་ཕུང་གསུམ་པ་གང་
ཞིག །དེ་ལྟར་ཡིན་ན། ཆོས་ཐམས་ཅད་མྱུ་གུ་ཡིན་མིན་དང་མྱུ་གུ་སྐྱེ་མི་

སྐྱེ་དང་དངོས་པོ་དང་དངོས་མེད་གང་རུང་མ་ཡིན་པའི་ཕུང་གསུམ་
པར་ཁས་བླངས་དགོས་པར་མཚུངས་པའི་ཕྱིར། ཁྱོད་ལྟར་ན་ལུང་
ལས་བསྟན་མ་བསྟན་ཡང་མཚུངས་ཏེ། ཡོད་དང་མེད་པ་འདི་ཡང་
མཐའ་གཅིག་སྟེ། །ཞེས་གསུངས་པ་ལྟར་དུ། གཙང་དང་མི་གཙང་འདི་
ཡང་མཐའ་ཉིད་ཡིན། །ཞེས་གསུངས་པའི་ཕྱིར།
གཞན་ཡང་། ཐལ་འགྱུར་བའི་ལུགས་ལ། ཤེས་བྱ་ལ་བདེན་པ་
གཉིས་སུ་གྲངས་ངེས་འབྱེད་པ་ཡང་མི་འཐད་པར་ཐལ།་ཕུང་གསུམ་
སྤངས་པའི་འགལ་བ་མི་སྲིད་པའི་ཕྱིར། རང་བཞིན་མེད་པ་དེ་ཡང་
རིགས་པས་འགོག་པ་དང་། རང་བཞིན་མེད་པར་ཡང་འཛིན་མི་
རིགས་པར་ཐལ། ཆོས་ཐམས་ཅད་དབུ་མའི་རིགས་པས་བཀག་པའི་
ཕྱིར་དང་། རང་བཞིན་མེད་པར་བཟུང་ན་ཆད་མཐར་ལྷུང་བ་ཡིན་
པའི་ཕྱིར། འདོད་ན། མི་འཐད་དེ། ཤེས་རབ་སྙིང་པོ་ལས། ཕུང་པོ་ལྔ་
པོ་དེ་དག་ཀྱང་རང་བཞིན་གྱིས་སྟོང་པ་རྣམ་པར་ཡང་དག་པར་རྗེས་
སུ་ལྟའོ། །ཞེས་པ་དང་། སྡུད་པ་ལས། ཆོས་རྣམས་རང་བཞིན་མེད་
པར་ཡོངས་སུ་ཤེས་གྱུར་པ། །འདི་ནི་ཤེས་རབ་ཕ་རོལ་ཕྱིན་མཆོག་
སྤྱོད་པ་ཡིན། །ཞེས་གསུངས་པའི་ཕྱིར། གཞན་ཡང་། དགག་པ་གཉིས་
རྣལ་མར་གོ་བར་ཐལ། ཆོས་རྣམས་རང་བཞིན་གྱིས་མེད་པ་མ་ཡིན་ན།
རང་བཞིན་གྱིས་གྲུབ་དགོས་པའི་ཕྱིར། དེར་ཐལ། རྩོད་བཟློག་ལས།
རང་བཞིན་མེད་པ་ཉིད་བཟློག་ན། །རང་བཞིན་ཉིད་དུ་རབ་གྲུབ་
འགྱུར༑ །ཞེས་དང་། རང་འགྲེལ་ལས། གལ་ཏེ་ཚིག་རང་བཞིན་མེད་པ་
ཉིད་ཀྱིས་དངོས་པོ་རྣམས་ཀྱི་རང་བཞིན་མེད་པ་ཉིད་འགོག་པར་

བྱེད་ན་ནི། རང་བཞིན་མེད་པ་ཉིད་བཀག་པ་ཉིད་ཀྱི་ཕྱིར། དངོས་པོ་
རྣམས་རང་བཞིན་དང་བཅས་པར་འགྱུར་ལ། རང་བཞིན་དང་བཅས་
པའི་ཕྱིར་སྟོང་བ་མ་ཡིན་པར་འགྱུར་རོ། །ཞེས་གསུངས་པའི་ཕྱིར། ཁོ་
ན་རེ། ཆོས་ཐམས་ཅད་ཡོད་པ་མ་ཡིན་པར་ཐལ། སྟོང་ཉིད་ཡོད་པ་མ་
ཡིན་པའི་ཕྱིར། དེར་ཐལ། རིན་ཆེན་ཕྲེང་བ་ལས། བདག་དང་བདག་
མེད་ལྟ་བ་དག །དེ་ཕྱིར་ཐུབ་པ་ཆེན་པོས་བཟློག །ཅེས་དང་། བཞི་
བརྒྱ་པ་ལས། སྟོང་མིན་མེད་པར་སྟོང་པ་ནི།
དུ་འགྱུར། །ཞེས་དང༌། རྩ་ཤེས་ལས། མི་སྟོང་ཅུང་ཟད་ཡོད་མིན་ན། །
སྟོང་པའང་ཡོད་པ་ག་ལ་འགྱུར། །ཞེས་གསུངས་པའི་ཕྱིར་ཟེར་ན།
སྐྱོན་མེད་དེ། དེའི་དོན། རང་བཞིན་གྱིས་གྲུབ་པས་མི་སྟོང་པའི་ཆོས་
རྡུལ་ཙམ་ཡང་མེད་པས། རང་བཞིན་གྱིས་གྲུབ་པས་སྟོང་པའི་སྟོང་
ཉིད་དེ་ཡང་རང་བཞིན་གྱིས་མེད་དོ།  ཿ །ཞེས་སྟོང་ཉིད་བདེན་གྲུབ་
འགོག་པའི་དོན་ཡིན་པའི་ཕྱིར། ཁྱོད་ལྟར་ན་ཁྱ བ་པ་འགལ་ཁྱབ་ཏུ་
སོང་བ་ཡིན་ཏེ། རང་བཞིན་གྱིས་གྲུབ་པས་སྟོང་པའི་ཆོས་རྡུལ་ཙམ་
ཡང་མེད་པས། རང་བཞིན་གྱིས་གྲུབ་པས་སྟོང་བའི་སྟོང་ཉིད་ཡོད་པ་
མ་ཡིན། ཞེས་སྨྲ་བ་ཡིན་པའི་ཕྱིར། དེར་ཐལ། དཔེར་ན། དགག་བྱ་རི་
བོང་རྭ་མེད་པས། རི་བོང་གི་རྭ་མེད་ཀྱང་ཡོད་པ་མ་ཡིན་ནོ། །ཞེས་སྨྲ་
བ་ལྟ་བུ་ཡིན་པའི་ཕྱིར། དེས་ན་ཡོད་མིན་ཞེས་སོགས་ཀྱི་མདོའི་ཡོད་
པ་སོགས་བཞི་པོ་དེ་རང་བཞིན་གྱིས་མེད་ཅེས་པའི་དོན་ཡིན་པའི་
ཕྱིར༑ སྔར་བཤད་པའི་ལོག་རྟོག་དེ་དག་འབྱུང་བ་ནི། རྩ་ཤེས་ལས།
ཡོད་ཅེས་བྱ་བ་རྟག་པར་ལྟ། །ཞེས་སོགས་ཀྱི་ལུང་དོན་ཅུང་ཟད་ཀྱང་

མ་( ༥༦ན)གོ་བར་ཡོད་པ་དང་། རང་བཞིན་ཡོད་པ་དང་། མེད་པ་
དང་༑ རང་བཞིན་མེད་པའི་ཁྱད་པར་མ་ཕྱེད་པའི་སྐྱོན་ཡིན་པས།
བཤད་ན།འཇིག་རྟེན་ན་ཡང་གང་དུ་ལྷུང་ན་ལྷུང་བ་པོའི་སྐྱེས་བུ་
དུ༑ཕུང་བར་འགྱུར་བའི་གནས་ཤིག་ལ་མཐའ་ཞེས་གསུངས་པ་དེ་བཞིན་
གཡང་སར་ལྷུང་ནས། ཕུང་བར་འགྱུར་བའི་གནས་ཤིག་ལ་མཐའ་
ཞེས་གསུངས་པ་ཡིན་ལ། · མཐར་འཛིན་དེ་ལ་ཡང་གཉིས་ཡོད་པའི་
རྟག་པའི་མཐར་འཛིན་གྱི་ཁྱད་པར་ཡོད་དེ། ཕྱི་རོལ་པ་ཁ་ཅིག་གིས།
བདག་རྟག་པ་དང་། སྤྱི་གཙོ་བོ་དང་། དབང་ཕྱུག་རྟག་པ་སོགས་ཡོད་
པར་འཛིན་པའི་སེམས་བྱུང་དང་། བྱེ་བྲག་ཏུ་སྨྲ་བས། ནམ་མཁའ་
རྟག་རྫས་དང་། དངོས་སྨྲ་བ་རྣམས་ཀྱིས་དངོས་པོ་རང་བཞིན་
ཡོད་པར་འཛིན་པའི་སེམས་བྱུང་རྣམས་རྟག་པའི་མཐར་འཛིན་དང་།
དེའི་ཞེན་ཡུལ་དུ་གྲུབ་པ་ཞིག་བྱུང་ན། རྟག་མཐའ་ཡིན་པའི་ཕྱིར།
དངོས་པོ་རང་བཞིན་གྱིས་གྲུབ་པར་འཛིན་པའི་བློ་ལ་རྟག་འཛིན་གྱི་
འཛིན་སྟངས་དངོས་སུ་མེད་ཀྱང་། དེ་རྟག་པའི་མཐར་འཛིན་དུ་
འགྱུར་བའི་ཚུལ་ཡོད་དེ། དངོས་པོ་རང་བཞིན་གྱིས་གྲུབ་ན་དངོས་
པོའི་ཡོད་པ་དེ་དངོས་པོའི་རང་བཞིན་ཡིན་དགོས། དེ་ཡིན་ན། རང་
གི་རང་བཞིན་སྤངས་པའི་ཆོས་མི་སྲིད་པས་དེ་དངོས་པོའི་དུས་
ཐམས་ཅད་དུ་མ་འཁྲུལ་དགོས།དེ་མ་འཁྲུལ་ན་དུས་རྟག་ཏུ་ཡོད་
དགོས༑ དུས་རྟག་ཏུ་ཡོད་ན་རྟག་པ་ཡིན་དགོས་པའི་ཕྱིར། དེར་ཐལ།
རྩ་ཤེས་ལས། གང་ཞིག་རང་བཞིན་གྱིས་ཡོད་པ། །དེ་ནི་མེད་པ་མིན་

>
པས་རྟག །ཅེས་གསུངས་པའི་ཕྱིར། ཆད་པའི་མཐར་འཛིན་གྱི་ཁྱད་
པར་ཡོད་དེ། ཕྱི་རོལ་པ་ཁ་ཅིག་ཐར་པ་དང་ཐམས་ཅད་མཁྱེན་པ་
མེད་པ་དང་། དངོས་པོ་རྣམས་ལ་རྒྱུ་མེད་པ་དང་། སྐྱེ་བ་སྔ་ཕྱི་མེད་
པར་འཛིན་པའི་སེམས་བྱུང་དང་། ནང་སྡེ་ཁ་ཅིག །སྲིད་པ་བར་དོ་
མེད་པ་དང་། དངོས་པོ་སྨྲ་བ་རྣམས་ཀྱིས་རང་ངོས་ནས་གྲུབ་པའི་
དངོས་པོ་རང་གྲུབ་དུས་ཀྱི་སྐད་ཅིག་གཉིས་པའི་དུས་སུ་ཞིག་པར་
འཛིན་པའི་སེམས་བྱུང་རྣམས་ཆད་པའི་མཐར་འཛིན་དང་། དེའི་
ཞེན་ཡུལ་རྣམས་ཆད་མཐའ་ཡིན་པའི་ཕྱིར། རང་བཞིན་གྱིས་གྲུབ་
པའི་དངོས་པོ་རང་གྲུབ་དུས་ཀྱི་སྐད་ཅིག་གཉིས་པར་ཞིག་པར་
འཛིན་པའི་བློ་དེ་ལ། དངོས་པོ་མེད་པར་འཛིན་པའི་འཛིན་སྟངས་
ཆད་པའི་མཐར་འཛིན་དུ་འགྱུར་ཚུལ་ཡོད་དེ།
གོང་དུ་བཤད་པ་ལྟར་དངོས་པོ་རང་བཞིན་གྱིས་གྲུབ་(༥༦བ)ན་
དངོས་པོའི་ཡོད་པ་དེ་དངོས་པོའི་རང་བཞིན་ཡིན་དགོས། དེ་ཡིན་ན།
དེ་དངོས་པོའི་གནས་ལུགས་དང་། རྟག་པ་ཡིན་དགོས། གན
དང་རྟག་པ་རང་གྲུབ་དུས་ཀྱི་སྐད་ཅིག་གཉིས་པའི་དུས་སུ་ཞིག་ན་དེ་
དག་ལ་སྐུར་འདེབས་ཡིན་པའི་ཕྱིར། དང་པོ་དེར་ཐལ། སྔོན་བྱུང་དེ་
ལྟར་མེད་ཅེས་པ། །དེས་ན་ཆད་པར་ཐལ་བར་འགྱུར། །ཞེས་གསུངས་
པའི་ཕྱིར། དེ་ལྟར་ཡིན་གྱི་ཡོད་པར་བཟུང་ན་རྟག་པའི་མཐར་འཛིན།
མེད་པར་བཟུང་ན་ཆད་པའི་མཐར་འཛིན་དུ་འགྱུར་བ་མ་ཡིན་ཏེ།
ནམ་མཁའ་རྟག་པར་བཟུང་ན་རྟག་མཐའ་བུམ་པ་ཡོད་པ་དང་།
དང་༑ སངས་རྒྱས་འཕགས་པའི་རྒྱུད་ལ་སྒྲིབ་པ་མེད་པ་དང་། རི་བོང་

གི་རྭ་མེད་པར་བཟུང་ན་ཆད་པའི་མཐར་ལྷུང་བར་འདོད་པ་ཧ་ཅང་
ཐལ་བའི་ཕྱིར། དེར་ཐལ། གང་ཞིག་རང་བཞིན་གྱིས་ཡོད་པ། །ཞེས་
སོགས་ཀྱི་འགྲེལ་པ་ཚིག་གསལ་ལས། གང་ཞིག་རང་བཞིན་གྱིས་ཡོད་
པར་བརྗོད་པ་དེ་ནི་རང་བཞིན་ལྡོག་པ་མེད་པས་ནམ་ཡང་མེད་པ་མ་
ཡིན་ཏེ། དེ་ལྟར་ན། རང་བཞིན་ཡོད་པ་ཉིད་དུ་ཁས་བླངས་པས་རྟག་
པར་ལྟ་བར་འགྱུར་ལ།སྔོན་གནས་པའི་གནས་སྐབས་སུ་དངོས་པོའི་
རང་བཞིན་ཁས་བླངས་ནས་ད་ལྟ་ཕྱིས་དེ་ཞིག་པས་མེད་དོ། །ཞེས་
ཁས་བླངས་པས་ཆད་པར་ལྟ་བར་ཐལ་བར་འགྱུར་རོ། །ཞེས་གསུངས་
པའི་ཕྱིར། ཡོད་ཅེས་བྱ་བ་རྟག་པར་འཛིན། ཞེས་པའི་དོན་ཡང་ཡོད་
ཙམ་ལ་བྱེད་པ་མ་ཡིན་གྱི་རང་བཞིན་གྱིས་ཡོད་པ། ཞེས་སོགས་གཞུང་
གོང་མའི་རྒྱུ་མཚན་འཆད་བྱེད་ཀྱི་གཞུང་ཡིན་པའི་ཕྱིར། དེས་ན་ལས་
དང་བྱེད་པ་པོ་དང་འབྲས་བུ་ལ་སོགས་པ་རང་བཞིན་གྱིས་མེད་ཀྱང་།
ཡོད་པ་ཡིན་ཏེ། ཚིག་གསལ་ལས་།བའ
དང་༑ འབྲས་བུ་ལ་སོགས་པ་མེད་དོ་ཞེས་སྨྲ་བ་ཡང་མ་ཡིན་ཏེ། འོ་ན་
ཅི་ཞེ་ན། འདི་དག་རང་བཞིན་མེད་དོ་ཞེས་རྣམ་པར་འཇོག་པ་ཡིན།
ཅི་སྟེ་རང་བཞིན་མེད་པ་རྣམས་ལ་བྱ་བ་བྱེད་པ་མི་འཐད་པའི་ཕྱིར་
ཉེས་པ་སོ་ན་འདུག་པ་ཉིད་དོ་སྙམ་ན། དེ་ཡང་ཡོད་པ་མ་ཡིན་ཏེ།
རང་བཞིན་དང་བཅས་པ་རྣམས་ཁོ་ན་ལ་བྱ་བ་མ་མཐོང་བའི་ཕྱིར་
རང་བཞིན་མེད་པ་རྣམས་ཁོ་ན་ལ་བྱ་བ་མཐོང་བའི་ཕྱིར། ཞེས་
གསུངས་པའི་ཕྱིར། གཞན་ཡང་། ཆོས་ཐམས་ཅད་ཡོད་པ་མ་ཡིན་པར་
འདོད་པ་དེ་མི་འཐད་པར་ཐལ། དེ་ལྟར་འདོད་པ་དེ་དངོས་པོ་སྨྲ་བ་

རྣམས་ཀྱིས་དངོས་པོ་བདེན་པར་མ་གྲུབ་ན། དེ་དག་གཏན་ནས་མེད་
པ་བོང་བུའི་རྭ་དང་འདྲ་བར་ཁས་བླངས་པ་དང་མཚུངས་པའི་ཕྱིར།
དེར་ཐལ། བཞི་བརྒྱ་པའི་འགྲེལ་པ་ལས། དངོས་(༥༧ན)པོར་སྨྲ་
བའི་ལྟ་བ་ནི། ཇི་སྲིད་དུ་དངོས་པོ་དེའི་ཡོད་པ་ཉིད་ཡིན་པ་དེ་སྲིད་དུ་
རང་གི་ངོ་བོ་ཡང་ཡིན་པ་ཉིད་ལ། གང་གི་ཚེ་རང་གི་ངོ་བོ་དང་བྲལ་
བ་དེའི་ཚེ་དེ་ལ་དངོས་པོ་དེ་རྣམ་པ་ཐམས་ཅད་དུ་མེད་པའི་ཕྱིར
བོང་བུའི་རྭ་དང་འདྲ་བས་གཉིས་སུ་སྨྲ་བ་ལས་མ་འདས་པའི་ཕྱིར།
འདིའི་མངོན་པར་འདོད་པ་ཐམས་ཅད་འགྲིག་དཀའ་བར་འགྱུར་རོ། །
ཞེས་གསུངས་པའི་ཕྱིར། གཞན་ཡང་། སྐྱེ་བ་སྔ་ཕྱི་ལ་སོགས་པ་རང་
བཞིན་མེད་ཀྱང་ཡོད་པར་ཁས་ལེན་རིགས་ཏེ། དབུ་མ་པས། དེ་དག་
བདེན་མེད་དུ་ཁས་བླངས་པ་ལ། དངོས་སྨྲ་བས། ཕྱི་རོལ་མེད་པ་བ་
དང་མཚུངས་པར་རྩོད་པའི་ལན་དུ། ཕྱི་རོལ་མེད་པ་བ་ལ་ཁས་ལེན་
ཡོད་པས་སྐྱོན་ཆགས། ཁོ་བོ་ཅག་ལ་ཁས་ལེན་མེད་པས་མི་མཚུངས་
པའི་ལན་ཡང་མ་མཛད།ཕྱི་རོལ་མེད་པ་བས་མེད་པར་ཁས་བླངས།
ཁོ་བོ་ཅག་གིས་ཡོད་པ་མ་ཡིན་པར་ཁས་བླངས་པས་མི་མཚུངས་ཞེས་
ལན་མ་མཛད་པར་དབུ་མ་པས། སྐྱེ་བ་སྔ་ཕྱི་སོགས་རྟེན་འབྲེལ་ཡིན་
པས་རང་བཞིན་གྱིས་མེད་ཀྱང་ཡོད་པར་ཁས་བླངས། ཕྱི་རོལ་མེད་པ་
བས་མངོན་སུམ་དུ་མ་མཐོང་བས་མེད་པར་ཁས་བླངས་པས་མི་
མཚུངས་པའི་ལན་མཛད་པའི་ཕྱིར། དེས་ན་ཐ་སྙད་དུ་ཡོད་ན་ཡོད་
དགོས་ཏེ། ཚིག་གསལ་ལས། གལ་ཏེ་དེ་ལྟ་ན་ཡང་དེ་དག་གིས་དངོས་
པོའི་རང་གི་ངོ་བོ་ཡོད་པ་མིན་པ་ཉིད་ལ་མེད་པ་ཉིད་དུ་རྟོགས་པའི་

ཕྱིར༑ རེ་ཞིག་ལྟ་བ་འདིའི་སྒོ་ནས་མཚུངས་པ་ཡོད་དོ་ཞེ་ན། མེད་དེ།
དབུ་མ་པ་དེ་དག་གིས་ཀུན་རྫོབ་ཏུ་ཡོད་པར་ཁས་བླངས་པའི་ཕྱིར་ལ།
དེ་དག་གིས་ཁས་མ་བླངས་པའི་ཕྱིར་མི་མཚུངས་པ་ཉིད་དོ། ོ །ཞེས་
གསུངས་པའི་ཕྱིར། དེ་ལྟར་མ་ཡིན་ན། བཅོམ་ལྡན་འདས་ཀྱིས་སྟོང་
ཉིད་སྟོན་མི་རིགས་པ་དང་། དགོངས་འགྲེལ་མཁན་པོ་རྣམས་ཀྱིས་
ཀྱང་དེ་གཏན་ལ་འབེབས་མི་རིགས་པར་ཐལ། སྒོམ་པའི་ཚེ་ན་རང་
བཞིན་མེད་པར་འཛིན་མི་རིགས་ན། ཐོས་བསམ་གྱིས་གཏན་ལ་
འབེབས་པའི་ཚེ། རང་བཞིན་གྱིས་མ་གྲུབ་པར་གཏན་ལ་འབེབས་མི་
རིགས་པ་མཚུངས་པའི་ཕྱིར། བདག་ཡོད་མེད་གང་དུ་ཡང་མ་བཟུང་
བས་གནས་ལུགས་ཀྱི་དོན་སྒོམ་པར་མི་འགྱུར་ཏེ། སྤྱིར་བློ་ལ་ཆོས་དང་
གང་ཟག་གི་བདག་ཡོད་པར་འཛིན་པ་དང་།  ཿ མེད་པར་འཛིན་པ་
དང་༑ དེ་གང་དུ་ཡང་མི་འཛིན་པའི་མུ་གསུམ་ཡོད་པས། དང་པོ་
འཁོར་བའི་རྩ་བ་དང་། དེའི་གཉེན་པོར་བློ་གཉིས་པ་དེ་སྒོམ་དགོས་
པའི་ཕྱིར། སྒོམ་པའི་ཚུལ་ཡང་ཡོད་དེ། བདེན་འཛིན་ལྷན་སྐྱེས་ཀྱི་ཞེན་
ཡུལ་ལ་རིགས་པ་ཡང་དག་གིས་གནོད་བྱེད་བསྟན་ནས་དེའི་ཞེན་
ཡུལ་མེད་པར་ངེས་ཤེས་དྲངས་ནས་སྒོམ་དགོས་པ་ཡིན་པའི་ཕྱིར།
དཔེར་ན། ཆོམ་རྐུན་གྱིས་འཇིགས་པ་འབྱུང་བ་ན་ཆོམ་རྐུན་མེད་པའི་
རྒྱུ་མཚན་ཡིད་ཆེས་པ་ལ་བརྟེན་ནས་དེའི་འཇིགས་པ་སྤོང་ནུས་ཀྱི།
ཆོམ་རྐུན་ཡོད་མེད་གང་དུ་ཡང་མ་བཟུང་བས་དེའི་འཇིགས་པ་སྤོང་
མི་ནུས་པ་ལྟ་བུ་ཡིན་པའི་ཕྱིར། དེར་ཐལ། རྣམ་འགྲེལ་ལས། ངེས་པ་
དང་ནི་སྒྲོ་འདོགས་ཡིད། །ཅེས་སོགས་དང༌། འདི་ཡུལ་སུན་ཕྱུང་མེད་

པར་ནི། །དེ་སྤོང་བ་ནི་ནུས་མ་ཡིན། །ཞེས་གསུངས་པའི་ཕྱིར་དང་།
འཇུག་པ་ལས་ཀྱང་ཉོན་མོངས་སྐྱོན་རྣམས་མ་ལུས་འཇིག་ཚོགས་ལ། །
ལྟ་ལས་བྱུང་བར་བློ་ཡིས་མཐོང་འགྱུར་ཞིང་།ཞེས་གསུངས་པའི་ཕྱིར། 
གཞན་ཡང་། བདག་ཡོད་མེད་གང་དུ་ཡང་མ་བཟུང་བས་གནས་
ལུགས་ཀྱི་དོན་སྒོམ་པ་མ་ཡིན་ཏེ། དེ་འདྲའི་བློ་དེ་གྲུབ་མཐས་བློ་མ་
བསྒྱུར་བའི་བྱ་རི་དྭགས་སོགས་དང་།འདུ་ཤེས་མེད་པའི་སྙོམས་
འཇུག་ལ་གནས་པའི་གང་ཟག་གི་རྒྱུད་ལ་ཡོད་པ་གང་ཞིག །དེ་རྣམས་
གནས་ལུགས་སྒོམ་པ་མ་ཡིན་པའི་ཕྱིར། རྟགས་དང་པོ་དེར་ཐལ། དེ་
དག་གི་རྒྱུད་གྱི་བློ་ཡིན་ན། བདེན་འཛིན་དང་དེའི་གཉེན་པོ་གང་རུང་
ཡིན་པས་མ་ཁྱབ་པའི་ཕྱིར།
གསུམ་པ་གཟུགས་སོགས་ཀྱི་ཆོས་རྣམས་ཚད་མས་གྲུབ་མ་གྲུབ་
བརྟགས་ནས་འགོག་པ་དེ་ཡང་ལྟར་སྣང་ཡིན་ཏེ། གཟུགས་སོགས་ཀྱི་
ཆོས་རྣམས་ཚད་མས་གྲུབ་པའི་སྒོ་ནས་ཁས་ལེན། དེ་ཡང་གཟུགས་
སོགས་ཀུན་རྫོབ་པའི་ཆོས་རྣམས་ཐ་སྙད་དཔྱོད་བྱེད་ཀྱི་ཚད་མ
གྲུབ་པའི་སྒོ་ནས་ཡོད་པར་ཁས་ལེན། དོན་དམ་བདེན་པ་རྣམས་
མཐར་ཐུག་དཔྱོད་བྱེད་ཀྱི་ཚད་མས་གྲུབ་པའི་སྒོ་ནས་ཡོད་པར་ཁས་
ལེན་པའི་ཕྱིར། ཁྱོད་ལྟར་ན་འགལ་ཁྱབ་ཡིན་ཏེ། མིག་ཤེས་དང་ཉན་
ཤེས་སོགས་གཟུགས་སྒྲ་སོགས་ལ་ཚད་མ་ཡིན་ན།  ཿ འཕགས་ལམ་
བསྐྱེད་པ་དོན་མེད་དུ་འགྱུར་ཞེས་སྨྲ་བས་ཐ་སྙད་དཔྱོད་བྱེད་ཀྱི་ཚད་
མ་ཐ་སྙད་ཀྱི་དོན་ལ་ཚད་མ་ཡིན་ན། མཐར་ཐུག་དཔྱོད་བྱེད་ཀྱི་ཚད་
མ་མཐར་ཐུག་གི་དོན་ལ་ཚད་མ་ཡིན་པ་དོན་མེད་དུ་འགྱུར་ཞེས་སྨྲ་

༡
དགོས་པའི་ཕྱིར། དེས་ན། མིག་དང་རྣ་བ་སྣ་ཡང་ཚད་མ་མིན། །ཞེས་
སོགས་ཀྱི་དོན་ཡང་ཡོད་དེ། མིག་ཤེས་སོགས་དེ་ཁོ་ན་ཉིད་ལ་ཚད་མ་
ཡིན་ན། སེམས་ཅན་རྣམས་ཀྱིས་ཐོག་མ་མེད་པ་ནས་དེ་ཁོ་ན་ཉིད་
མངོན་སུམ་དུ་རྟོགས་དགོས་པས་དེ་མངོན་སུམ་དུ་རྟོགས་པའི་ཕྱིར་
དུ་(༥༨ན)འཕགས་ལམ་བསྐྱེད་པ་དོན་མེད་དུ་འགྱུར་རོ་ཞེས་
བསྟན་པའི་ཕྱིར། དེར་ཐལ། གལ་ཏེ་འཇིག་རྟེན་ཚད་མ་ཡིན་ན་ནི། །
ཞེས་སོགས་ཀྱིས་མདོ་དེ་དག་གི་དོན་བསྡུས་ཏེ་གཏན་ལ་ཕབ་པའི་
ཕྱིར༑
བཞི་པ་དངོས་པོའི་སྐྱེ་བ་ལ། བདག་སྐྱེ་སོགས་བཞི་པོ་གང་རུང་
ལས་སྐྱེ་བ་ཁ་ཚོན་ཆོད་དམ་མི་ཆོད་བརྟགས་ནས་འགོག་པ་དེ་ཡང་
བརྟགས་པ་ལྟར་སྣང་ཡིན་ཏེ། དངོས་སྨྲ་བ་དང་། ཐལ་འགྱུར་བ་
གཉིས་ཀྱིས་དངོས་པོའི་སྐྱེ་བ་ཁས་ལེན་པ་ཙམ་དུ་མཚུངས་ཀྱང་། དེ་
ལ་བདག་སྐྱེ་སོགས་བཞིར་བརྟགས་ནས་འགོག་ནུས་མི་ནུས་མི་
མཚུངས་པའི་ཕྱིར། དེར་ཐལ། དངོས་པོར་སྨྲ་བས། དངོས་པོའི་སྐྱེ་བ་
ཐ་སྙད་བརྟགས་པའི་བཏགས་དོན་བཙལ་བའི་ཚེ་ན། རྙེད་པའི་སྐྱེ་
བར་ཁས་བླངས་པས་བཞིར་བརྟགས་པའི་སྒོ་ནས་འགོག་ནུས། ་ཐལ་
འགྱུར་བས་མ་བརྟགས་མ་དཔྱད་པར་སྐྱེ་བ་ཙམ་ཁས་བླངས་པ་ལ། དེ་
ལ་བཏགས་དོན་བཙལ་བའི་ཚེ་ན་རྙེད་པ་འགོག་པའི་རིགས་པས་མི་
གནོད་པའི་ཕྱིར། རྟགས་དང་པོ་དེར་ཐལ། དེས་དངོས་པོའི་སྐྱེ་བ་
བདེན་པར་སྐྱེ་བ་ཁས་བླངས་པའི་ཕྱིར། དེ་ཉིད་སྐབས་སུ་རིགས་པ་
གང་ཞིག་གི །ཞེས་སོགས་ཀྱིས་དངོས་པོའི་སྐྱེ་བ་བཀག་པ་མ་ཡིན་ཏེ།

དེ་ཁོ་ན་ཉིད་ལ་དཔྱོད་པའི་སྐབས་སུ། མཐའ་བཞི་གང་རུང་ལས་སྐྱེ་
བ་འགོག་བྱེད་ཀྱི་རིགས་པས་ཐ་སྙད་ཙམ་དུ་ཡང་མཐའ་བཞི་ལས་སྐྱེ་
བ་ཁེགས་པས་དངོས་པོ་རང་བཞིན་གྱིས་སྐྱེ་བ་བཀག་པའི་ཕྱིར།
དྲོས་པས་ཞུས་པའི་མདོ་ལས། · དངོས་པོའི་སྐྱེ་བ་རང་བཞིན་མེད་པར་
བསྟན་པའི་ཕྱིར། དེར་ཐལ། དེ་ལ་སྐྱེ་བའི་རང་བཞིན་ཡོད་མ་ཡིན། །
ཞེས་པ་དང་། ལང་ཀར་གཤེགས་པ་ལས་ཀྱང༌། བློ་གྲོས་ཆེན་པོ་རང་
བཞིན་གྱིས་མ་སྐྱེས་པ་ལ་དགོངས་ནས་ངས་ཆོས་ཐམས་ཅད་མ་སྐྱེས་
པའོ༑ །ཞེས་སོགས་ཀྱིས་ལུགས་འདིར་ནི་ཡོད་པ་དང་རང་བཞིན་གྱིས་
ཡོད་པ་དང་། མེད་པ་དང་རང་བཞིན་གྱིས་མེད་པའི་ཁྱད་པར་ཤིན
ཏུ་ཆེ་བ་ཡིན་ཏེ། རིགས་པ་དྲུག་ཅུ་པ་ལས། བརྟེན་ནས་སྐྱེས་པ་མ་སྐྱེས་
པ༑ །དེ་ཉིད་མཁྱེན་པའི་མཆོག་གིས་གསུངས། །ཞེས་དང་། དེའི་འགྲེལ་
པར༑ གལ་ཏེ་བརྟེན་ནས་སྐྱེས་པ་གང་ཡིན་པ་དེ་ནི་སྐྱེས་པ་ཁོ་ན་མ་
ཡིན་ནམ། དེ་ཇི་ལྟར་མ་སྐྱེས་པའི་སྒྲས་བརྗོད་པར་བྱ་བར་འགྱུར་རོ། །
ཅི་སྟེ་མ་སྐྱེས་སོ་ཞེས་བརྗོད་ན་འོན་ཏེ་བརྟེན་ནས་སྐྱེས་སོ་ཞེས་བརྗོད་
པར་མི་བྱའོ། །དེའི་ཕྱིར། ཕན་ཚུན་འགལ་བ་ཉིད་ཀྱི་ཕྱིར་འདི་མི་
(༥༨བ)རིགས་སོ་ཞེ་ན། ཀྱེ་མ་ཀྱེ་ཧུད་རྣ་བ་དང་། སྙིང་མེད་པས་
ཀྱང་བརྒལ་བར་འགྱུར་བ་འདི་ནི་ཁོ་བོ་ཅག་ལ་དཀའ་བ་ཞིག་བབ་
པོ༑ །གང་གི་ཚེ་ཁོ་བོ་ཅག་གིས་གང་བརྟེན་ནས་སྐྱེ་བ་དེ་གཟུགས་
བརྙན་བཞིན་དུ་རང་བཞིན་གྱིས་མ་སྐྱེས་སོ་ཞེས་སྨྲས་པ་དེའི་ཚེ་རྒོལ་
བའི་གོ་སྐབས་ག་ལ་ཡོད། ཅེས་གསུངས་པའི་ཕྱིར། སྔ་མ་ཆོས་རྣམས་
འཇལ་བ་ལ། ཐ་སྙད་དཔྱོད་བྱེད་ཀྱི་ཚད་མ་དང་། མཐར་ཐུག་དཔྱོད་

བྱེད་ཀྱི་ཚད་མ་གཉིས་པོ་དེ་དབང་གང་བཙན་བརྟགས་ནས་འགོག་
པ་དེ་ཡང་རིགས་པ་ལྟར་སྣང་ཡིན་ཏེ། ་མཐར་ཐུག་དཔྱོད་བྱེད་ཀྱི་
མས་གཟགས་སོགས་ཀུན་རྫོབ་པའི་ཆོས་རྣམས་མ་རིགས་ཤེས་ཚད་མས་གཟུགས་
གཟིགས་པ་ཡིན་གྱི་མེད་པར་གཟིགས་པ་མ་ཡིན་ཞིང་མ་གཟིགས་པ་
ཡང་ཡུལ་མ་ཡིན་པས་མ་གཟིགས་པའི་ཕྱིར་ཡུལ་མ་ཡིན་པའི་རྒྱུད་
མཚན་ཡོད་དེ། གཟུགས་སོགས་ཀུན་རྫོབ་བདེན་པ་ཡིན་ལ་ཚད་མ་དེ་
མཐར་ཐུག་དཔྱོད་བྱེད་ཀྱི་ཚད་མ་ཡིན་པའི་ཕྱིར། དེས་ན་མཐར་ཐུག་
གི་དོན་འཇལ་བ་ལ། མཐར་ཐུག་དཔྱོད་བྱེད་ཀྱི་ཚད་མ་དབང་བཙན།
ཐ་སྙད་ཀྱི་དོན་འཇལ་བ་ལ། ྋ ཐ་སྙད་དཔྱོད་བྱེད་ཀྱི་ཚད་མ་དབང་
བཙན་པ་ཡིན་ཏེ། ཐ་སྙད་པའི་ཚད་མས་གྲུབ་པའི་དོན་ལ་མཐར་ཐུག་
དཔྱོད་བྱེད་ཀྱི་ཚད་མས་མི་གནོད། མཐར་ཐུག་དཔྱོད་བྱེད་ཀྱི་ཚད་
མས་གྲུབ་པའི་དོན་ལ། ཐ་སྙད་པའི་ཚད་མས་མི་གནོད་དེ། དེ་ལྟར་
གནོད་ན་ཀུན་རྫོབ་བདེན་པས་དོན་དམ་བདེན་པ་བཀག་པ་དང་།
དོན་དམ་བདེན་པས་ཀུན་རྫོབ་བདེན་པ་བཀག་པར་འགྱུར་བས།
བདེན་གཉིས་གཞི་གཅིག་གི་སྟེང་དུ་འདུ་མི་རུང་དུ་འགྱུར་བའི་ཕྱིར།
ཁྱོད་ལྟར་ན་དྲང་དོན་ལ་མི་རྟོན། ངེས་དོན་ལ་རྟོན་པའི་ཁྱད་པར་མི་
འཐད་པར་ཐལ། དེ་གཉིས་ཀ་རིགས་པས་བཀག་པའི་ཕྱིར། མ་ཁྱབ་ན།
གང་ཟག་གི་བདག་ལ་མི་རྟོན། ཆོས་ཀྱི་བདག་ལ་རྟོན་པའི་ཁྱད་པར་
འཐད་པར་ཐལ། མ་ཁྱབ་པ་དེའི་ཕྱིར། གཞན་ཡང་། ཆོས་ཐམས་ཅད་
ཡོད་པ་ཡིན་པར་ཐལ། ཚད་མས་གཞལ་བའི་ཕྱིར། དེར་ཐལ།
འཕགས་པའི་མཉམ་གཞག་ཡེ་ཤེས་ཀྱིས་གཞལ་བའི་ཕྱིར། འདོད་ན།

མི་འཐད་དེ། ཡོད་པ་མ་ཡིན་པར་ཁས་བླངས་པ་དང་འགལ་བའི་ཕྱིར།
རྣམ་ཤེས་ལ་མི་རྟོན་ཡེ་ཤེས་ལ་རྟོན་པའི་ཁྱད་པར་ཡང་མི་འཐད་པར་
ཐལ༑ དེ་གང་རུང་ཡིན་ན་ཚད་མ་མ་ཡིན་དགོས་པའི་ཕྱིར། མ་གྲུབ་ན་
ཚད་མ་ཞིག་ཡོད་པར་ཐལ། མ་གྲུབ་པ་དེའི་ཕྱིར། འདོད་ན། ཚད་མས་
གྲུབ་པའི་དོན་ཞིག་ཡོད་པར་(༥༩ན) ཐལ། འདོད་པ་དེའི་ཕྱིར།
༈ རང་ལུགས་ལ། དྲང་དོན་ལ་མི་རྟོན་ངེས་དོན་ལ་རྟོན་ཚུལ་ཡོད་
དེ༑ཐ་སྙད་སྣ་ཚོགས་སུ་སྣང་བ་དེ་གནས་ལུགས་མ་ཡིན་ཞིང་དེ་སྣང་
བ་ལྟར་དུ་གྲུབ་པས་སྟོང་པ་གནས་ལུགས་ཡིན་པ་དེ། དྲང་དོན་ལ་མི་
རྟོན་ངེས་དོན་ལ་རྟོན་པའི་དོན་ཡིན་པའི་ཕྱིར། རྣམ་ཤེས་ལ་མི་རྟོན་
ཡེ་ཤེས་ལ་རྟོན་པའི་དོན་ཡང་ཡོད་དེ། རྣམ་ཤེས་འཁྲུལ་པའི་ངོར་ཇི་
ལྟར་སྣང་བའི་དོན་དེ་ཉིད་གནས་ལུགས་མ་ཡིན་ཞིང་ཡེ་ཤེས་མ་
འཁྲུལ་པའི་ངོར་ཇི་ལྟར་སྣང་བའི་དོན་གནས་ལུགས་ཡིན་པ་དེ། རྣམ་
ཤེས་ལ་མི་རྟོན་ཡེ་ཤེས་ལ་རྟོན་པའི་དོན་ཡིན་པའི་ཕྱིར།
གཉིས་པ་དགག་བྱ་ཁྱབ་ཆུང་བ་བཀག་པ་ལ། ཕྱོགས་སྔ་མ་བརྗོད་
པ་དང་། དེ་དགག་པ་གཉིས། དང་པོ་ལ། ཁ་ཅིག །ངོ་བོ་རྒྱུ་རྐྱེན་གྱིས་
མ་བསྐྱེད་པ། འཇོག་བྱེད་གཞན་ལ་རག་མ་ལས་པ། གནས་སྐབས་
གཞན་ནས་གཞན་དུ་མི་འགྱུར་བའི་ཁྱད་ཆོས་གསུམ་ལྡན་དེ། དོན་
དམ་ལ་དཔྱོད་པའི་རྟགས་ཡང་དག་གིས་དགག་ཆོས་མཐར་ཐུག་པ་
ཡིན་ཏེ། རྩ་ཤེས་ལས། རང་བཞིན་དག་ནི་བཅོས་མིན་དང་། །གཞན་
ལ་བལྟོས་པ་མེད་པ་ཡིན། །ཞེས་གསུངས་པའི་ཕྱིར་ཟེར་ན། གཉིས་པ་
དེ་དགག་པ་ལ། སེམས་ཙམ་པས་དངོས་པོའི་སྟེང་དུ་གནས་ལུགས་ཀྱི་

དོན་ཚད་མས་ངེས་པར་ཐལ། ཁྱོད་ཀྱི་དམ་བཅའ་འཐད་པ་གང་ཞིག།
དེས་དངོས་པོ་ཁྱད་ཆོས་གསུམ་པོ་དེས་སྟོང་པར་ཚད་མས་ངེས་པའི་
ཕྱིར༑ དེར་ཐལ། དངོས་པོ་ངོ་བོ་རྒྱུ་རྐྱེན་གྱིས་བསྐྱེད་པ་སོགས་ཁྱད་
ཆོས་གསུམ་ལྡན་དུ་ཚད་མས་ངེས་པའི་ཕྱིར། འདོད་ན། མི་འཐད་དེ།
དངོས་སྨྲ་བ་ཡིན་པའི་ཕྱིར། གཞན་ཡང་། དེ་ལྟ་བུའི་ཁྱད་ཆོས་གསུམ་
ལྡན་དེ་དོན་དམ་ལ་དཔྱོད་པའི་རྟགས་ཡང་དག་གི་དགག་བྱ་མཐར་
་པར་ཐལ།  ཿ མྱུ་གུ་ཁྱད་ཆོས་གསུམ་ལྡན་གྱིས་སྟོང་པར་
རྟོགས་པའི་ཚད་མ་དེས་མྱུ་གུ་བདེན་པར་འཛིན་པའི་བདེན་འཛིན་
གྱི་ཞེན་ཡུལ་གྱི་བཟློག་ཕྱོགས་མི་རྟོགས་པའི་ཕྱིར། དེར་ཐལ། གྲུབ་
མཐས་བློ་མ་བསྒྱུར་བའི་གྲོག་སྦུར་སོགས་ཀྱི་རྒྱུད་ལ་བདེན་འཛིན་
ཐུག་མ་ཡིན་པར་ཐལ།
ཡོད་པ་གང་ཞིག །དེ་ལ་ཁྱད་ཆོས་གསུམ་ལྡན་གྱི་འཛིན་ཚུལ་དེ་མེད་
པའི་ཕྱིར། ཁོ་ན་རེ། དེ་ལྟ་བུའི་ཁྱད་ཆོས་གསུམ་ལྡན་དེ་དོན་དམ་ལ་
དཔྱོད་པའི་རྟགས་ཡང་དག་གི་དགག་ཆོས་མཐར་ཐུག་ཡིན་པར་ཐལ།
བདེན་པར་གྲུབ་ན་ཁྱད་ཆོས་གསུམ་པོ་དེར་གྲུབ་དགོས་པའི་ཕྱིར་
ཟེར་ན། འོ་ན། ( ༥༩བ) དངོས་པོ་རྟག་པར་གྱུར་པ་ཡང་དོན་དམ་ལ་
དཔྱོད་པའི་རྟགས་ཡང་དག་གི་དགག་བྱ་མཐར་ཐུག་ཡིན་པར་ཐལ།
དངོས་པོ་བདེན་པར་གྲུབ་ན། རྟག་པར་གྲུབ་དགོས་པའི་ཕྱིར། འདོད་
ན༑ མ་ཡིན་པར་ཐལ། དངོས་པོ་རྟག་པར་མེད་པ་དོན་དམ་བདེན་པ་
མ་ཡིན་པའི་ཕྱིར། དེར་ཐལ། དངོས་པོ་མི་རྟག་པ་དོན་དམ་བདེན་པ་
མ་ཡིན་པའི་ཕྱིར།
༈ རང་ལུགས་ལ། རྩ་ཤེའི་ལུང་དེས། དེ་ལྟ་བུའི་དགག་བྱའི་ཁྱད་

པར་བསྟན་པ་མ་ཡིན་ཏེ། རང་ལུགས་ལ་ཁས་ལེན་པའི་རང་བཞིན་
བསྟན་པ་ཡིན་པའི་ཕྱིར། དེ་ཡང་མེ་བདེན་པས་སྟོང་པ་དེ་ཁྱད་ཆོས་
གསུམ་དང་ལྡན་པ་ཡིན་ཏེ། ཆུའི་ཚ་བ་ལྟར་ངོ་བོ་རྒྱུ་རྐྱེན་གྱིས་ཀྱང་མ་
བསྐྱེད༑ འཇོག་བྱེད་གཞན་ལ་རག་མ་ལས། གནས་སྐབས་གཞན་དང་
གཞན་དུ་ཡང་མི་འགྱུར། ཐག་པ་ཁྲུ་གང་པ་གཅིག་རིང་པོར་འཛིན་པ་
ན༑ མཐོ་གང་བ་ལ་བལྟོས་ཏེ་རིང་པོར་འཇོག་པ་ཡིན་གྱི། ཐག་པ་
འདོམ་གང་བ་ཞིག་མངོན་དུ་གྱུར་པ་ན། རིང་པོའི་བློ་འདོར་བ་དང་།
ཕ་རི་ཚུ་རི་ལ་བལྟོས་པ་དང༌། ཚུ་རི་ཕ་རི་ལ་བལྟོས་པ་དང་། མེའི་ཚ་
བ་དེ། ཆུའི་ཚ་བ་ལ་བལྟོས་ཏེ་མེའི་རང་བཞིན་ཡིན་པ་འཇིག་རྟེན་དུ་
གྲགས་ཀྱང་། མེའི་རང་བཞིན་མངོན་སུམ་དུ་རྟོགས་པའི་གང་ཟག་
གིས༑ དེ་མེའི་རང་བཞིན་ཡིན་པ་འདོར་བ་ལྟར་ཡིན་པའི་ཕྱིར། མེ་
བདེན་པས་སྟོང་པ་དེ་མེའི་དུས་གསུམ་ག་ལ་མ་འཁྲུལ་བ་ཡིན་པའི་
ཕྱིར༑ དེར་ཐལ། མེའི་འདས་མ་འོངས་ཀྱི་དུས་སུ་ཡང་མེ་བདེན་པས་
སྟོང་པའི་ཕྱིར། དེར་ཐལ། མེའི་འདས་མ་འོངས་ཀྱི་དུས་སུ་ཡང་དེ་
བདེན་པར་མ་གྲུབ་པའི་ཕྱིར། འཇོག་བྱེད་གཞན་ལ་རག་མ་ལས་པའི་
དོན་དེ་ལྟར་ཡིན་གྱི་རྒྱུ་རྐྱེན་ལ་རག་མ་ལས་པའི་དོན་མ་ཡིན་ཏེ། དེ་
ཡིན་ན་ཁྱད་ཆོས་དང་པོ་དང་ཟློས་པའི་སྐྱོན་ཡོད་པའི་ཕྱིར། རང་གི་
ཆ་ཤས་ལ་མི་བལྟོས་པའི་དོན་མ་ཡིན་ཏེ། དེ་ཡིན་ན། རྟེན་འབྲེལ་མ་
ཡིན་པའི་སྐྱོན་ཡོད་པའི་ཕྱིར། དེ་ལྟ་བུའི་ཁྱད་ཆོས་གསུམ་ལྡན་གྱི་རང་
བཞིན་དེ་ངེས་པར་ཡོད་པར་ཁས་ལེན་དགོས་ཏེ། བྱང་ཆུབ་སེམས་
དཔའ་རྣམས་དེ་མངོན་སུམ་དུ་རྟོགས་པར་བྱ་བའི་ཕྱིར་དུ་ཕ་རོལ་ཏུ་

ཕྱིན་པའི་ལམ་སྒོམ་པ་དང་། རྒྱལ་སྲས་ཀྱི་དཀའ་སྤྱད་ལ་བཟོད་པའི་
བཟོད་པ་ཉམས་སུ་ལེན་པར་བྱེད་པའི་ཕྱིར། དེར་ཐལ། རང་འགྲེལ་
ལས༑ ཁྱད་པར་དུ་མཛད་པ་རྣམ་པ་དེ་ལྟ་བུའི་རང་བཞིན་སློབ་དཔོན་
གྱི་ཞལ་གྱིས་བཞེས་པ་ཞིག་ཡོད་དམ་ཞེ་ན། གང་གི་དབང་དུ་མཛད་
ནས༑ བཅོམ་ལྡན་འདས་ཀྱིས་དེ་བཞིན་གཤེགས་པ་རྣམས་བྱུང་ཡང་
རུང་མ་བྱུང་ཡང་རུང་ཆོས་རྣམས་ཀྱི་ཆོས་ཉིད་(༦་ན) འདི་ནི་
གནས་པ་ཉིད་དོ། །ཞེས་རྒྱས་པར་གསུངས་པ་ཆོས་ཉིད་ཅེས་བྱ་བ་ནི་
ཡོད་དོ་ཆོས་ཉིད་ཅེས་བྱ་བ་འདི་ཡང་ཅི་ཞིག་མིག་ལ་སོགས་པ་འདི་
དག་གི་རང་བཞིན་ནོ། །དེ་དག་གི་རང་བཞིན་ཡང་གང་ཞིག་ཅེ་ན། དེ་
དག་གིས་བཅོས་མ་མ་ཡིན་པ་ཉིད་དང་། གཞན་ལ་བལྟོས་པ་མེད་པ་
གང་ཡིན་པ་སྟེ་མ་རིག་པའི་རབ་རིབ་དང་བྲལ་བའི་ཤེས་པས་རྟོགས་
པར་བྱ་བའི་རང་གི་ངོ་བོ་ཅི་དེ་ཡོད་དམ། མེད་དོ་ཞེས་དེ་སྐད་དུ་སྨྲ།
གལ་ཏེ་མེད་ན་དེ་ཅིའི་དོན་དུ་བྱང་ཆུབ་སེམས་དཔའ་རྣམས་ཕ་རོལ་
ཏུ་ཕྱིན་པའི་ལམ་སྒོམ་པར་འགྱུར་ཏེ་གང་གི་ཕྱིར་ཆོས་ཉིད་རྟོགས་
པར་བྱ་བའི་ཕྱིར། བྱང་ཆུབ་སེམས་དཔའ་རྣམས་དེ་ལྟར་དཀའ་བ་
བརྒྱ་ཕྲག་རྩོམ་པ་ཡིན་ནོ། །ཞེས་གསུངས་པའི་ཕྱིར། མེ་བདེན་པས་
སྟོང་པ་དེ་རང་བཞིན་གྱིས་མ་གྲུབ་ཀྱང་དེ་མེའི་རང་བཞིན་དུ་གྲུབ་པ་
དང་དེ་ཡོད་པ་དང་ཆོས་ཅན་དུ་འབྲེལ་བ་རྣམས་མཐར་ཐུག་དཔྱོད་
བྱེད་ཀྱི་ཚད་མའི་རྙེད་དོན་མ་ཡིན་ཀྱང་། ཐ་སྙད་དཔྱོད་བྱེད་ཀྱིས་
ཚད་མས་སྒྲོ་བཏགས་ནས་ཡོད་པ་ཡིན་ཏེ། ཚིག་གསལ་ལས། དུས་
གསུམ་དུ་ཡང་མེ་ལ་མི་འཁྲུལ་བ་གཉུག་མའི་ངོ་བོ་མ་བཅོས་པ་གང་

ཞིག་སྔར་མ་བྱུང་བ་ལས་ཕྱིས་འབྱུང་བ་མ་ཡིན་པ་གང་ཞིག་ཆུའི་ཚ་
བའམ་ཚུ་རོལ་དང་ཕ་རོལ་ལམ་རིང་པོ་དང་ཐུང་ངུ་ལྟར་རྒྱུ་དང་རྐྱེན་
ལ་བལྟོས་པ་དང་བཅས་པར་མ་གྱུར་པ་གང་ཡིན་པ་དེ་རང་བཞིན་
ཡིན་པར་བརྗོད་དོ། །ཅི་མེའི་རང་གི་ངོ་བོར་གྱུར་པ་དེ་ཡོད་དམ་ཞེ་ན།
དེ་ནི་རང་གི་ངོ་བོས་ཡོད་པ་ཡང་མ་ཡིན་ནོ། །དེ་ལྟ་ཡིན་མོད་ཀྱང་
ཉན་པ་པོ་རྣམས་ཀྱི་སྐྲག་པ་སྤང་བར་བྱ་བའི་ཕྱིར། སྒྲོ་བཏགས་ནས་
ཀུན་རྫོབ་ཏུ་དེ་ཡོད་དོ་ཞེས་བརྗོད་པར་བྱའོ། །ཞེས་གསུངས་པའི་ཕྱིར།
སྒྲོ་བཏགས་པ་ལ་མེད་པས་མ་ཁྱབ་སྟེ། སྒྲོ་འདོགས་ཚུལ་ལ་ཕྱིན་
ལོག་ཏུ་སྒྲོ་འདོགས་ཚུལ་དང༌། ཕྱིན་ཅི་མ་ལོག་པར་སྒྲོ་འདོགས་ཚུལ་
གཉིས་ཡོད་པས། གཟུགས་སོགས་ཀུན་རྫོབ་པའི་ཆོས་རྣམས་རང་
འཛིན་རྟོག་པས་སྒྲོ་བཏགས་ཙམ་དུ་ཡོད་པའི་ཕྱིར། ན་ལྡ
༈གཉིས་པ་རང་ལུགས་དགག་བྱའི་ཚད་ངོས་བཟུང་བ་ལ།
དགག་བྱ་སྤྱིའི་རྣམ་གཞག་བཤད་པ་དང། དབུ་མ་ཐལ་རང་གི་དགག་
བྱའི་ཚད་སོ་སོར་བཤད་པ་དང་གཉིས། དང་པོ་ལ། ལམ་གྱི་དགག་བྱ་
དང་༑ རིགས་པའི་དགག་བྱ་གཉིས་ལས། དང་པོ་ནི། སྒྲིབ་གཉིས་ལྟ་བུ་
ཡིན་ལ། དེ་ཡང་རང་རྒྱུད་ལ་སླར་མི་སྐྱེ་བའི་ཚུལ་གྱི་སྤོང་བ་ཡིན་གྱི།
ཤེས་བྱ་ལ་ཡོད་པ་འགོག་པ་མ་ཡིན་ཏེ་སྒྲིབ་གཉིས་(༦་བ) ཤེས་བྱ་
ལ་མེད་ན་འགྲོ་བ་རྣམས་འབད་མེད་དུ་གྲོལ་བར་འགྱུར་བའི་ཕྱིར།
གཉིས་པ་རིགས་པའི་དགག་བྱ་ལ་ཡང་ཐ་སྙད་དཔྱོད་བྱེད་ཀྱི་རིགས་
པའི་དགག་བྱ་གང་ཡིན་འདིར་དཔྱོད་པ་མ་ཡིན་གྱི་དོན་དམ་དཔྱོད་
པའི་རིགས་པའི་དགག་བྱ་ངོས་འཛིན་པ་ཡིན་ལ། དེ་ཡང་ཆོས་རྣམས་

ཀྱི་དེ་ཁོ་ན་ཉིད་ལ་ཕྱིན་ཅི་ལོག་ཏུ་སྒྲོ་འདོགས་པའི་ལོག་རྟོག་དང་།
ལོག་རྟོག་དེ་ཇི་ལྟར་བཟུང་བ་ལྟར་གྲུབ་པ་གཉིས་ཀ་ཡང་དགག་བྱ་
ཡིན་ཏེ། རྩོད་བཟློག་རང་འགྲེལ་ལས། སྐྱེས་བུ་ཁ་ཅིག་སྤྲུལ་པའི་བུད་
མེད་རང་བཞིན་གྱིས་སྟོང་པ་ཡིན་པ་ལ། དོན་དམ་པར་བུད་མེད་ཡོད་
དོ་སྙམ་དུ་ལོག་པར་འཛིན་པར་འགྱུར་རོ། །དེའི་ཕྱིར་དེ་ལོག་པར་
འཛིན་པ་དེས་འདོད་ཆགས་སྐྱེས་པ་ལ། དེ་བཞིན་གཤེགས་པ་འམ།
དེའི་ཉན་ཐོས་ཀྱིས་སྤྲུལ་པ་ཞིག་སྤྲུལ་ལ་དེས་དེའི་ལོག་པར་འཛིན་པ་
དེ་ལྡོག་པར་བྱེད་དོ། །དེ་བཞིན་དུ་ངའི་ཚིག་སྟོང་པ་སྤྲུལ་པ་ལྟ་བུས་
དངོས་པོ་ཐམས་ཅད་ལ་རང་བཞིན་མེད་པ་དང་སྟོང་པ་སྤྲུལ་པའི་
བུད་མེད་དང་འདྲ་བ་དག་ལ་རང་བཞིན་ཡོད་པར་འཛིན་པ་གང་
ཡིན་པ་དེ་བཟློག་པར་བྱེད་དོ། །ཞེས་གསུངས་པའི་ཕྱིར། ཡུལ་གྱི་
དགག་བྱ་དང་ཡུལ་ཅན་གྱི་དགག་བྱ་གཉིས་ཀྱི་ནང་ནས་ཡུལ་གྱི་
དགག་བྱ་གཙོ་བོར་འགོག་དགོས་པ་ཡིན་ཏེ།
ཀྱི་ཞེན་ཡུལ་ལ་རིགས་པ་ཡང་དག་གིས་གནོད་བྱེད་བསྟན་ནས་
ར་འགོག་དགོས་པ་ཡིན་ཏེ། བདེན་འཛིན་ལྷན་སྐྱེས་
འགོག་མི་ནུས་ན། བདེན་འཛིན་ལྷན་སྐྱེས་སྤོང་བྱེད་ཀྱི་ཐབས་མེད་
པའི་ཕྱིར། གནོད་བྱེད་སྟོན་པའི་ཚུལ་ཡང་ཡོད་དེ། བདེན་འཛིན་ལྷན
སྐྱེས་ཀྱིས་ཇི་ལྟར་བཟུང་བ་ལྟར་མེད་པར་ངེས་ཤེས་དྲངས་ཏེ། དེའི་རྒྱུ་
མཚན་རྟོགས་ཤིང་གོམས་པར་བྱས་པ་ལ་བརྟེན་ནས་དེ་ས་བོན་དང་
བཅས་པ་སྤོང་བར་བྱེད་པའི་ཕྱིར། ལོག་རྟོག་དེ་ལ་ཡང་ཀུན་བཏགས་
དང་༑ ལྷན་སྐྱེས་གཉིས་ཡོད་པས་དེ་གཉིས་ཀྱི་ཁྱད་པར་ཡོད་དེ། དང་
པོ་ནི། དངོས་པོར་སྨྲ་བ་རྣམས་ཀྱིས་དངོས་པོ་རང་བཞིན་གྱིས་གྲུབ་

པའི་རྒྱུ་མཚན་མང་དུ་སྒྲོ་བཏགས་ནས་རང་བཞིན་གྱིས་གྲུབ་ཚུལ་
འདི་འདྲ་བ་ཞིག་འདོད་ཚུལ་མི་འདྲ་བ་སྣ་ཚོགས་པའི་སྒོ་ནས་རང་
ངོས་ནས་གྲུབ་པར་འཛིན་པའི་ལོག་རྟོག་ནི་དང་པོ་དང་། ཕྱི་མ་ནི།
སེམས་ཅན་ཐམས་ཅད་ལ་ཐོག་མ་མེད་པ་ནས་རྗེས་སུ་འབྲེལ་ཞིང་
ཆོས་གང་བློ་ཡུལ་དུ་སོང་ཡང་རྒྱུ་མཚན་ཆེད་དུ་བསམས་པ་ལ་མ
བལྟོས་པར་རང་གི་ངང་གིས་རང་བཞིན་གྱིས་གྲུབ་པར་འཛིན་པའི་
རྟོག་པ་དེ་ཡིན་པའི་ཕྱིར། དེ་གཉིས་ཀྱི་ནང་ནས་དགག་བྱའི་གཙོ་བོ་
ནི་ལྷན་སྐྱེས་ཡིན་གྱི་ཀུན་བཏགས་མ་ཡིན་ཏེ། ཐོས་བསམ་གྱིས་གཏན་
ལ་འབེབས་པའི་ཚེ་ན་ཀུན་བཏགས་ཀྱི་ཞེན་ཡུལ་(༦༡ན)བཀག་
ཙམ་དེ་ཉིད་གཏན་ལ་འབེབ་ན་སྒོམ་པའི་ཚེ་ན་ཡང་དེ་ཙམ་ཞིག་སྒོམ་
དགོས་པས། · དེས་ཉོན་མོངས་ལྷན་སྐྱེས་མངོན་གྱུར་བ་སྤོང་མི་ནུས་ན་
དེའི་ས་བོན་སྤོང་མི་ནུས་པ་ལྟ་སྨོས་ཀྱང་ཅི་དགོས་པའི་ཕྱིར།དེར་
ཐལ༑ དཔེར་ན། མཐའ་བཞི་ལས་སྐྱེ་བ་བཀག་ཙམ་སྒོམ་པས།རང་
བཞིན་གྱིས་གྲུབ་པར་འཛིན་པའི་རྟོག་པ་སྤོང་མི་ནུས་པ་ལྟ་བུ་ཡིན་
པའི་ཕྱིར། བདག་འཛིན་ཀུན་བཏགས་ཀྱི་ཞེན་ཡུལ་བཀག་ཙམ་གྱིས་
དེ་ལྷན་སྐྱེས་སྤོང་བ་མ་ཡིན་གྱི་ལྷན་སྐྱེས་སྤོང་བ་ལ་མི་ཕན་པ་མ་ཡིན་
ཏེ༑ ཀུན་བཏགས་ཀྱི་ཞེན་ཡུལ་བཀག་པ་ལ་བརྟེན་ནས་ལྷན་སྐྱེས་སྤོང་
བའི་རྒྱུད་སྨིན་བྱེད་དུ་འགྱུར་བའི་ཕྱིར། དེ་ལྟ་བུའི་ཡུལ་ཡུལ་ཅན་གྱི་
དགག་བྱ་དང་དེ་གཉིས་ཀྱི་ནང་ནས་ཡུལ་གྱི་དགག་བྱའི་གཙོ་བོ་
འགོག་དགོས་པ་དབུ་སེམས་གཉིས་ཀས་འདོད་པ་ཡིན་ཏེ། དྲང་ངེས་
རྣམ་འབྱེད་ལས། ལུགས་འདིར་རིགས་པའི་དགག་བྱ་ལ་གཉིས་ཡོད་

པས༑སྐུར་འདེབས་ནི་གྲུབ་མཐས་བཞག་པ་ཁོ་ན་ཡིན་ལ། ཞེས་
གསུངས་པའི་ཕྱིར་དང་། བྱང་ཆུབ་ལམ་རིམ་ཆེན་མོ་ལས་ཀྱང་། ཕྱིན་
ཅི་ལོག་གི་འཛིན་པ་ལ་དགག་བྱར་གསུངས་པ་དང་། དེས་བཟུང་བ་
རང་བཞིན་གྱིས་ཡོད་པ་ལ་དགག་བྱར་མཛད་པ་གཉིས་ཡོད། འོན་
ཀྱང་༑ དགག་བྱའི་གཙོ་བོ་ནི་ཕྱི་མ་ཡིན་ཞེས་གསུངས་པའི་ཕྱིར།
གཉིས་པ་ཐལ་རང་གི་དགག་བྱའི་ཚད་སོ་སོར་བཤད་པ་ལ། དབུ་
མ་རང་རྒྱུད་པ་ནི། བློ་གནོད་མེད་ལ་སྣང་བའི་དབང་གིས་བཞག་ཙམ་
མ་ཡིན་པར། ཡུལ་རང་གི་ཐུན་མོང་མ་ཡིན་པའི་སྡོད་ལུགས་ཀྱི་སྒོ་
ནས་ཡོད་པ་དེ། དོན་དམ་ལ་དཔྱོད་པའི་རྟགས་ཡང་དག་གི་དགག་བྱ་
མཐར་ཐུག་ཡིན་གྱི། མིང་བརྡས་བཞག་ཙམ་མ་ཡིན་པར་རང་གི་སྡོད་
ལུགས་ཀྱི་ངོས་ནས་གྲུབ་པ་དེ། དོན་དམ་ལ་དཔྱོད་པའི་རྟགས་ཡང་
དག་གི་དགག་ཆོས་མཐར་ཐུག་མ་ཡིན་ཏེ། ཆོས་རྣམས་ལ་རང་གི་མིང་
བརྡས་བཞག་ཙམ་མ་ཡིན་པར། རང་གི་སྡོད་ལུགས་ཀྱི་ངོས་ནས་གྲུབ་
པའི་སྡོད་ལུགས་ཤིག་ཡོད་པར་འདོད་པའི་ཕྱིར། དེར་ཐལ། ཊཱིཀ་ཆེན་
ལས༑ དེ་ལྟར་བློ་ལ་སྣང་བའི་དབང་གིས་བཞག་པ་མ་ཡིན་པའི་སྡོད་
ལུགས་མེད་ཀྱང་། དེའི་དབང་གིས་བཞག་པའི་སྡོད་ལུགས་མིང་དུ་
བཏགས་པ་ཙམ་མ་ཡིན་པ་ཞིག་ཡོད་པ་ལུགས་འདི་ལ་མི་འགལ་བས་
དབུ་མ་པ་གཉིས་དགག་བྱ་ལ་བློའི་ངོར་མི་འདྲ་བ་ཆེན་པོ་འོང་ངོ། །
ཞེས་གསུངས་པའི་ཕྱིར། ཐལ་འགྱུར་བ་ནི། (༦༡བ) མིང་བརྡས་
བཞག་པ་ཙམ་མ་ཡིན་པར་རང་གིས་སྡོད་ལུགས་ཀྱི་ངོས་ནས་གྲུབ་པ་
དེ༑ དོན་དམ་ལ་དཔྱོད་པའི་རྟགས་ཡང་དག་གི་དགག་བྱ་མཐར་ཐུག་

ཏུ་འདོད་པ་ཡིན་ཏེ། གཟུགས་སོགས་ཀྱི་ཆོས་རྣམས་མིང་བརྡས་
བཞག་ཙམ་ཡིན་པའི་ཕྱིར། དེར་ཐལ། ཆགས་སོགས་ཉོན་མོངས་
རྣམས་མིང་བརྡས་བཞག་ཙམ་ཡིན་པའི་ཕྱིར། དེར་ཐལ། དེ་རྣམས་
རང་འཛིན་རྟོག་པ་ཡོད་ན་ཡོད་པ་དང་།མེད་ན་མེད་པས་རང་
འཛིན་རྟོག་པའི་རྗེས་སུ་འགྲོ་ལྡོག་བྱེད་པའི་ཕྱིར། དེའི་དཔེ་ཡང་ཡོད་
དེ༑ དཔེར་ན།
འཛིན་གྱི་བློ་སྐྱེས་པའི་ཚེ་ཐག་ཁྲ་དེའི་ཆ་ཤས་རེ་རེ་བ་དང་དབྱིབས་
དང་ཚོགས་པ་དང་དེ་ལས་དོན་གཞན་པ་གང་ཡང་སྦྲུལ་དེའི་མཚན་
གཞིར་བཟུང་རྒྱུ་མེད་པས་ཐག་ཁྲའི་སྟེང་དུ་སྦྲུལ་རང་འཛིན་རྟོག་
པས་བཏགས་པ་ཙམ་ཡིན་པ་ལྟ་བུ་ཡིན་པའི་ཕྱིར། བཞི་བརྒྱ་པ་ལས།
རྟོག་པ་མེད་པར་འདོད་ཆགས་ལས།།སོགས་ལ་ཡོད་ཉིད་ཡོད་མ་
ཡིན༑ །ཡང་དག་དོན་དང་རྟོག་པ་ཞེས། །བློ་དང་ལྡན་པ་སུ་ཞིག་
འཛིན༑ །ཞེས་དང་། དེའི་འགྲེལ་པར་ཡང་། རྟོག་པ་ཡོད་པ་ཁོ་ནས་
ཡོད་པ་ཉིད་དང་རྟོག་པ་མེད་པར་ཡོད་པ་ཉིད་མེད་པ་དེ་དག་ནི་
གོར་མ་ཆག་པར་ཐག་པ་བསྡོགས་པ་ལ་བཏགས་པའི་སྦྲུལ་ལྟར་རང་
གི་ངོ་བོས་མ་གྲུབ་པར་ངེས་སོ། །ཞེས་གསུངས་པའི་ཕྱིར། དེ་བཞིན་དུ་
ང་དེ་ཡང་རྟོག་པས་བཏགས་ཙམ་ཡིན་ཏེ་ཕུང་པོའི་སྟེང་དུ་ངར་
འཛིན་གྱི་བློ་སྐྱེས་པ་དེའི་ཚེ། ཕུང་པོའི་ཆ་ཤས་རེ་རེ་བ་དང་དབྱིབས་
དང་ཚོགས་པ་དང་དེ་ལས་གཞན་པའི་དོན་གང་ཡང་ང་དེའི་མཚན་
གཞིར་གཟུང་རྒྱུ་མེད་པས་ང་རྟོག་པས་བཏགས་པ་ཙམ་ཡིན་པའི་ཕྱིར།
ཕུང་པོའི་སྟེང་དུ་ང་རྟོག་པས་བཏགས་ཙམ་དང་ཐག་ཁྲའི་སྟེང་དུ་

སྦྲུལ ་ར ང ་འཛིན ་རྟོ ག ་པ ས ་བ ཏ ག ས ་ཙ མ ་ཡི ན ་པ ་མ ཚུ ང ས ་ཀྱང་།
བཏགས་དོན་གཉིས་ལ་ཚད་མས་གནོད་མི་གནོད་མི་མཚུངས་ཏེ།
དང་པོའི་བཏགས་དོན་ལ་ཚད་མས་མི་གནོད། ཕྱི་མའི་བཏགས་དོན
ལ་ཚད་མས་གནོད་པའི་ཕྱིར། དེར་ཐལ། ཕུང་པོའི་སྟེང་ན་དེ་ཡོད།
ཐག་ཁྲའི་སྟེང་དུ་སྦྲུལ་མེད་པའི་ཕྱིར། དེར་ཐལ། ཐག་ཁྲ་སྦྲུལ་མ་ཡིན་
པར་འཛིན་པའི་ཚད་མ་ཡོད་པའི་ཕྱིར། ང་རྟོག་པས་བཏགས་ཙམ་
ཡིན་པ་དེ་ཡང་མཚོན་པ་ཙམ་ཡིན་གྱི་དེ་ཙམ་དུ་ཟད་པ་མ་ཡིན་ཏེ།
ངའི་གདགས་གཞི་ཕུང་པོ་རྣམས་ཀྱང་རང་གི་ཆ་ཤས་རྣམས་ལ་
བཏགས་ཙམ་ཡིན་པའི་ཕྱིར། དེར་ཐལ། རིན་(༦༢ན)ཆེན་ཕྲེང་བ་
ལས༑ སྐྱེས་བུ་ས་མིན་ཆུ་མ་ཡིན། །མེ་མིན་རླུང་མིན་ནམ་མཁའ་མིན། །
རྣམ་ཤེས་མ་ཡིན་ཀུན་མིན་ན། །དེ་ལས་གཞན་ན་སྐྱེས་བུ་གང་། །ཞེས་
དང་༑ ཏིང་འཛིན་རྒྱལ་པོ་ལས། ཇི་ལྟར་ཁྱོད་ཀྱི་བདག་གི་འདུ་ཤེས་ནི།།
ཤེས་པ་དེ་ལྟར་ཀུན་ལ་བློས་སྦྱར་བྱ། །ཞེས་དང༌། སྡུད་པ་ལས། བདག་
ཅི་འདྲ་བ་དེ་འདྲར་སེམས་ཅན་ཐམས་ཅད་ཤེས། །སེམས་ཅན་ཐམས་
ཅད་ཅི་འདྲ་དེ་འདྲར་ཆོས་ཀུན་ཤེས། །ཞེས་གསུངས་པའི་ཕྱིར། ཆོས་
ཉིད་རྟོག་པས་བཏགས་ཙམ་ཡིན་ནམ་ཞེ་ན། ཆོས་ཉིད་ཀྱང་རྟོག་པས་
བཏགས་ཙམ་ཡིན་ཏེ། ཆོས་ཉིད་བདེན་པར་གྲུབ་ཆོས་ཅན་བདེན་
པར་མ་གྲུབ་ན་དེ་གཉིས་ལ་རྟོག་པས་བཏགས་ཙམ་ཡིན་མིན་གྱི་ཁྱད་
པར་འཐད་ཀྱང་། ཆོས་ཉིད་བདེན་པར་མ་གྲུབ་པས་ཆོས་ཉིད་རྟོག་
པས་བཏགས་ཙམ་ཡིན་པའི་ཕྱིར། གཞན་ཡང་། ཆོས་ཅན་རྟོག་པས་
བཏགས་ཙམ་ཡིན་ཏེ།  ཿ ཆོས་ཉིད་དང་ཆོས་ཅན་གཉིས་ཀྱི་སྟེང་དུ་

གཅིག་དུ་བྲལ་ལ་སོགས་པའི་རིགས་པ་ཡང་དག་ལ་བརྟེན་ནས་
བདེན་གྲུབ་ཀྱི་གཅིག་དང་བདེན་གྲུབ་ཀྱི་དུ་མ་གང་རུང་དུ་མ་གྲུབ་
་ཚུལ་གསུམ་ཚང་མ་ཚང་རྒྱུ་མཚན་རྣམ་པ་ཀུན་ཏུ་མཚུངས་པའི་
དེ་ལྟ་མ་ཡིན་པར་མྱུ་གུ་བདེན་སྟོང་བདེན་པར་གྲུབ་ན་མྱུ་གུ་
དང་དེ་གཉིས་བདེན་གྲུབ་ཀྱི་རྟེན་བརྟེན་པ་ཡིན་པར་ཐལ། མྱུ་གུ་
བདེན་སྟོང་བདེན་པར་གྲུབ་པའི་ཕྱིར། འདོད་ན། དེ་གཉིས་ཡུལ་དུས་
ར ང ་བཞིན ་གང་ལ་བལྟོས་ཏེ་ཡང་རྟེན་བརྟེན་པ་ཡིན་པར་ཐལ།
འདོད་པའི་ཕྱིར། འདོད་ན། ྋ མྱུ་གུའི་གནས་ལུགས་མངོན་སུམ་དུ་
རྟོགས་པའི་མཉམ་གཞག་ཡེ་ཤེས་ཀྱི་གཟིགས་ངོར་ཡང་མྱུ་གུ་ཡོད་པ་
དང་༑ མྱུ་གུའི་འདས་མ་འོངས་ཀྱི་དུས་སུ་ཡང་མྱུ་གུ་ཡོད་པར་ཐལ།
འདོད་པའི་ཕྱིར། གཞན་ཡང་། ཆོས་ཉིད་རྟོག་པས་བཏགས་ཙ
པར་ཐལ། ཆོས་ཉིད་ཅེས་པའི་ཐ་སྙད་དེ་བསྙོན་མེད་དུ་འབྱུང་། དེ་
ཡང་བརྡ་སྦྱར་བ་པོ་ལ་མ་བལྟོས་པར་རང་གྲུབ་ཏུ་ཡང་མ་བྱུང་། རྟོག་
མེད་ཤེས་པས་བརྡ་སྦྱར་བ་ཡང་མ་ཡིན་པར་རང་འཛིན་རྟོག་པས་
ཕྱིར༑
བཏགས་པ་ཙམ་ཡིན་པའི་ཕྱིར། རྟོག་མེད་ཤེས་པས་བརྡ་སྦྱར་བ་མ་
ཡིན་ཏེ། ཆོས་ཉིད་མངོན་སུམ་དུ་རྟོགས་པའི་ཡེ་ཤེས་དེས་ཆོས་ཉིད་
ཅེས་པའི་ཐ་སྙད་མི་བྱེད་པའི་ཕྱིར། གཟུགས་སོགས་ཀྱི་ཆོས་རྣམས་ལ་
མིང་ཙམ་བརྡ་ཙམ་ཞེས་པའི་དོན་ཡང་ཡོད་དེ། ཆོས་དང་གང་ཟག་གི་
ཐ་སྙད་སྣ་ཚོགས་པ་དམིགས་པ་འདི་རྣམས་ལ། སྣམ་བུ་བུམ་པ་ཞེས་
(༦༢བ)པ་དང་། ལྷས་སྦྱིན་མཆོད་སྦྱིན་ཞེས་པའི་ཐ་སྙད་བཏགས་
པ་ཙམ་གྱིས་ཚིམ་ནས་བླང་དོར་ལ་ཞུགས་ན་བླང་དོར་མི་སླུ་བ་ཡིན་

གྱི༑ དེ་ཙམ་གྱིས་མ་ཚིམ་པར་བཏགས་དོན་དེ་རང་གི་ཆ་ཤས་རྣམས་
དང་ངོ་བོ་གཅིག་དང་། ངོ་བོ་ཐ་དད་གང་རུང་དུ་གྲུབ་བཏགས་ནས་
བླང་དོར་ལ་ཞུགས་ན་བླང་དོར་རྒྱུན་ཆད་པར་འགྱུར་བའི་ཕྱིར། དེར་
ཐལ༑ ལྷས་སྦྱིན་དང་ཕྲད་འདོད་པའི་མི་ཞིག་གིས། ལྷས་སྦྱིན་གང་དུ་
ཡོད་དྲིས་པ་ན། · བྱ་རོག་སྐད་སྒྲོག་པའི་ཁང་པའི་ནང་དུ་ཡོད་ཅེས་
པའི་མིང་ཙམ་གྱིས་ཚིམ་ནས་ཁྱིམ་དུ་ཞུགས་ན་ལྷས་སྦྱིན་དང་ཕྲད་
པར་ནུས་ཀྱི་དེ་ཙམ་གྱིས་མ་ཚིམ་པར་བཏགས་དོན་ལྷས་སྦྱིན་དེ་ར
གི་ཆ་ཤས་རྣམས་དང་ངོ་བོ་གཅིག་དང་ཐ་དད་གང་དུ་གྲུབ་བཏགས་
ནས་ཕྲད་དགོས་ན་ཕྲད་མི་ནུས་པ་ལྟ་བུ་ཡིན་པའི་ཕྱིར།ས་ལམ་གྱི་
རྣམ་གཞག་འགའ་ཞིག་དང་། དེ་བཞིན་གཤེགས་པའི་སྐུ་གསུང་
ཐུགས་ཀྱི་གསང་བ་ཕྲ་མོ་རྣམས། དང་པོ་ཉིད་ནས་རྟོག་པས་བརྡ་སྦྱར་
བ་མ་ཡིན་ཀྱང་། རྟོག་པས་བཏགས་ཙམ་ཡིན་པ་མི་འགལ་ཏེ། བཅོམ་
ལྡན་འདས་ཀྱིས་འཇིག་རྟེན་བཞུགས་པའི་ཕྱིར་དུ། ཐ་སྙད་ཀྱི་རྣམ་
གཞག་འཇིག་རྟེན་དང་མཐུན་པར་མཛད་པའི་ཕྱིར།  ཿ དབུ་མ་ཐལ་
འགྱུར་བས་ཐ་སྙད་ཀྱི་རྣམ་གཞག་འཇིག་རྟེན་པ་དང་མཐུན་པར་
འཇོག་པའི་དོན་ཡང་། འཇིག་རྟེན་བླུན་པོ་རྣམས་ཀྱིས་ཡོད་པར་ཁས་
བླངས་ན། ཡོད་པ་དང་མེད་པར་ཁས་བླངས་ན། མེད་པར་ཁས་ལེན་
པའི་དོན་མ་ཡིན་ཏེ། སོ་སོ་སྐྱེ་བོ་དང་འཕགས་པ་སློབ་པ
ཡོད་པའི་མ་བརྟགས་མ་དཔྱད་པར་འཇུག་པའི་བློ་ལྷན་སྐྱེས་དེའི་
རྗེས་སུ་འབྲང་ནས་འཇོག་པ་ཡིན་པའི་ཕྱིར། ཐ་སྙད་ཀྱི་རྣམ་གཞག་
འཇིག་རྟེན་པ་དང་མཐུན་པར་འཇོག་པ་ཡིན་ཏེ། མདོ་ལས། བཅོམ་

ལྡན་འདས་ཀྱིས་འཇིག་རྟེན་ང་དང་ལྷན་ཅིག་རྩོད་ཀྱི། ང་ནི་འཇིག་
རྟེན་དང་མི་རྩོད་དེ། གང་འཇིག་རྟེན་ན་ཡོད་པར་འདོད་པ་དེ་ནི།
ངས་ཀྱང་ཡོད་པར་བཞེད་དོ། །གང་འཇིག་རྟེན་ན་མེད་པར་འདོད་པ་
དེ་ནི་ང་ཡང་མེད་པར་བཞེད་དོ། །ཞེས་གསུངས་པའི་ཕྱིར། གཟུགས་
སོགས་ཀྱི་ཆོས་རྣམས་མིང་བརྡས་བཞག་ཙམ་ཡིན་པ་ངེས་དོན་གྱི་
གསུང་རབ་དགོངས་འགྲེལ་དང་བཅས་པ་ལས་གསུངས་པ་ཡིན་ཏེ།
ཉེ་བར་འཁོར་གྱིས་ཞུས་པའི་མདོ་ལས། སེམས་དམྱལ་འཇིགས་པ་ང་
ཡིས་བསྟན་བྱས་ནས། །སེམས་ཅན་སྟོང་ཕྲག་དུ་མ་སྐྱོ་བསྐྱེད་ཀྱང་། །
གང་དག་ཤི་འཕོས་ངན་འགྲོར་དྲག་འགྲོ་བའི། །འགྲོ་བ་དེ་དག་ནམ་
ཡང་ཡོད་མ་( ༦༣ན)ཡིན།།གང་དག་རལ་གྲི་མདའ་ཆེན་མཚོན་
འབྱིན་པའི། །གནོད་པ་བྱེད་པ་ཡོད་པ་མ་ཡིན་ཏེ། །རྟོག་པའི་དབང་
གིས་ངན་སོང་དེ་དག་ན། །ལུས་ལ་འབབ་མཐོང་དེ་ན་མཚོན་ཆ་མེད། །
སྣ་ཚོགས་ཡིད་དགའ་མེ་ཏོག་ཁ་འབྱེད་ཅིང༌། །གསེར་གྱི་ཁང་མཆོག་
འབར་བ་ཡིད་འོང་བ། །འདི་ན་དེ་ལའང་བྱེད་པོ་འགའ་མེད་དོ། །དེ་
དག་རྟོག་པའི་དབང་གིས་བཞག་པ་ཡིན། །རྟོག་པའི་དབང་གིས་
འཇིག་རྟེན་རྣམ་བརྟགས་ཏེ། །འདུ་ཤེས་འཛིན་པས་བྱིས་པ་རྣམ་པར་
ཕྱེ༑ །འཛིན་དང་འཛིན་མེད་པ་ཡང་འབྱུང་བ་མིན། །ཡོངས་སུ་རྟོག་པ་
རྨི་ལམ་སྒྱུ་མ་བཞིན། །ཞེས་གསུངས་པའི་ཕྱིར་དང། ཡབ་སྲས་མཇལ་
བའི་མདོ་ལས་ཀྱང་། །དྲི་ཟའི་གྲོང་ཁྱེར་ཇི་ལྟར་སྣང་གྱུར་ཀྱང༌། །གྲོང་
ཁྱེར་ཕྱོགས་བཅུར་ཡོད་མིན་གཞན་ནའང་མེད། །གྲོང་ཁྱེར་མིང་ཙམ་
ཞིག་གིས་རབ་ཏུ་བཞག །དེ་བཞིན་བདེ་བར་གཤེགས་པས་འགྲོ་འདི་

{གཟིགས༑ །ཞེས་དང་། ཤེར་ཕྱིན་གྱི་མདོ་ལས་ཀྱང་། འདི་ལྟ་སྟེ། བྱང་
ཆུབ་སེམས་དཔའ་ཞེས་བྱ་བ་འདི་ནི་མིང་ཙམ་མོ། །འདི་ལྟ་སྟེ། ཤེས་
རབ་ཀྱི་ཕ་རོལ་ཏུ་ཕྱིན་པ་འདི་ནི་མིང་ཙམ་མོ། །འདི་ལྟ་སྟེ། གཟུགས་
དང་༑ ཚོར་བ་དང་། འདུ་ཤེས་དང་། འདུ་བྱེད་དང་། རྣམ་བར་ཤེས་
པ་ཞེས་བྱ་བ་འདི་ནི་མིང་ཙམ་མོ། །འདི་ལྟ་སྟེ། གཟུགས་ནི་སྒྱུ་མ་ལྟ་
མིང་བརྡས་བཞག་པའི་བུའོ་ཞེས་སོགས་མང་དུ་གསུངས་པའི་ཕྱིར།
གཟུགས་སོགས་སུ་མ ་ཟད་འཇོག་བྱེད་ཀྱི་མིང་བརྡ་ཡང་མིང་བརྡས་
བཞག་ཙམ་ཡིན་ཏེ། རིགས་པ་དྲུག་ཅུ་པ་ལས་ཀྱང་། །འཇིག་རྟེན་མ་
རིག་རྐྱེན་ཅན་དུ། །གང་ཕྱིར་རྫོགས་པའི་སངས་རྒྱས་གསུངས། །དེ་ཡི་
ཕྱིར་ན་འཇིག་རྟེན་འདི། །རྣམ་རྟོག་ཡིན་ཞེས་ཅིས་མི་འཐད། ཅེས་
གསུངས་པའི་ཕྱིར། · རིན་ཆེན་ཕྲེང་བ་ལས། གཟུགས་ཀྱི་དངོས་པོ་མིང་
ཙམ་ཕྱིར། །ནམ་མཁའ་ཡང་ནི་མིང་ཙམ་མོ། །འབྱུང་མེད་གཟུགས་ལྟ་
ག་ལ་ཡོད། །དེ་ཕྱིར་མིང་ཙམ་ཉིད་ཀྱང་མེད། །ཚོར་དང་འདུ་ཤེས་འདུ་
བྱེད་དང་། །རྣམ་ཤེས་སྒྱུ་མ་ལྟ་བུ་དང་། །བདག་གཞན་དུ་ནི་བསམ་
བྱས་ཏེ། །དེ་ཕྱིར་ཁམས་དྲུག་བདག་མེད་དོ། །ཞེས་དང་། ཐ་སྙད་
འཇིག་རྟེན་དོན་དུ་ཅི་ཞིག་ཡོད། །ཅེས་གསུངས་པའི་ཕྱིར། དེ་ལྟར་
སྔར་བཤད་པ་བཞིན་གྱི་ཆོས་ཐམས་ཅད་མིང་བརྡས་བཞག་ཙམ་མ་
ཡིན་པའི་ཡོད་པར་འཛིན་པ་ལྷན་སྐྱེས་དང་། ཆོས་རྣམས་མིང་
( ༦༣བ)བརྡའི་དབང་གིས་བཞག་ཙམ་མ་ཡིན་པའི་ཡོད་པ་ཞིག་
བྱུང་ན་དེ་ཉིད་ལ་བདེན་པར་གྲུབ་པ། དོན་དམ་པར་གྲུབ་པ། ཡང་

དག་པར་གྲུབ་པ། དེ་ཁོ་ན་ཉིད་དུ་གྲུབ་པ། རང་གི་མཚན་ཉིད་ཀྱིས་
གྲུབ་པ། རང་བཞིན་གྱིས་གྲུབ་པ། རང་ངོས་ནས་གྲུབ་པ། རྫས་སུ་གྲུབ་
པ་ཞེས་བྱ་ཞིང་འོག་ཏུ་དགག་སྒྲུབ་ཇི་སྙེད་ཅིག་བྱེད་པ་ཐམས་ཅད་
ཀྱང་༑ ཆོས་ཐམས་ཅད་ཀྱི་སྟེང་དུ་འདི་དག་འགོག་པ་དང་། མིང་
བརྡས་བཞག་ཙམ་ལ་འཆིང་གྲོལ་དང་། བྱ་བྱེད་ཀྱི་རྣམ་གཞག་ཐམས་
ཅད་འཇོག་པའི་ཡན་ལག་ཏུ་ཤེས་པར་བྱའོ།  ཿ །འོན་ཀྱང་དེ་དག་ཏུ་
གྲུབ་ན། གནས་ལུགས་སུ་དང་ཆོས་ཉིད་དང་། དོན་དམ་བདེན་པར་
གྲུབ་དགོས་ཀྱང་། དེ་གསུམ་དུ་གྲུབ་པ་ཙམ་གྱིས་བདེན་པར་གྲུབ་མི་
དགོས་ཏེ། མྱུ་གུ་བདེན་སྟོང་མཐར་ཐུག་དཔྱོད་པའི་རིགས་ཤེས་ཚད་
མའི་རྙེད་དོན་དུ་གྲུབ་པས། གསུམ་པོ་དེར་འགྲུབ་ཀྱང་བདེན་པར་མ་
གྲུབ་པའི་ཕྱིར། དེ་སྐད་དུ་ཡང་། རྣམ་བཤད་དགོངས་པ་རབ་གསལ་
དུ༑ རིགས་པ་དྲུག་ཅུ་པའི་འགྲེལ་པ་དྲངས་པ་ལས། མྱང་འདས་ཀུན་
རྫོབ་བདེན་པར་གསུངས་པ་ནི། མྱང་འདས་དོན་དམ་པའི་བདེན་
པར་ཡོད་པ་ཀུན་རྫོབ་པའི་ངོར་འཇོག་པའི་དོན་ཡིན་གྱི་ཐ་སྙད་དུ་
བདེན་པར་བཞེད་པ་མ་ཡིན་ནོ། །ཞེས་དང་། སྟོང་ཐུན་བསྐལ་བཟང་
མིག་འབྱེད་ལས་ཀྱང་། གནས་ལུགས་སུ་གྲུབ་ཀྱང་བདེན་པར་གྲུབ་མི་
དགོས་པས་དེ་ཁོ་ན་ཉིད་དཔྱོད་པའི་རིགས་ཤེས་ཀྱི་ངོ་བོར་གྲུབ་ཀྱང་
བདེན་པར་གྲུབ་མི་དགོས་སོ། །ཞེས་དང་། ཆོས་ཉིད་རིགས་ཤེས་ཀྱི་ངོ་
ན་ཡོད་པས་གནས་ལུགས་སུ་གྲུབ་པར་སོང་ཡང་། གནས་ལུགས་སུ་
གྲུབ་པ་ཙམ་གྱིས་བདེན་གྲུབ་ཏུ་འགྲོ་མི་དགོས་པའི་ཕྱིར་རོ།  ཿ །ཞེས་
གསུངས་པ་དང་། དེ་དང་མཐུན་པར་ལམ་རིམ་དང་། དྲང་ངེས་རྣམ་

འབྱེད་ལས་ཀྱང་གསུངས་པའི་ཕྱིར། འདི་རྣམས་རང་རྒྱུད་པའི་སྐབས་
ཡིན་ཀྱང་འདི་ཙམ་ལ་ཐལ་རང་གཉིས་ལ་ཁྱད་པར་མེད་ཅིང་།ར་ཁ་
པར་ནི་རང་འགྲེལ་ལས་འདིར་སྨྲས་པ། གཟུགས་དང་ཚོར་བ་ལ་
སོགས་པ་མངོན་སུམ་དང་ཞེས་སོགས་ཀྱི་ལུང་དང་།  ཿ ཡང་དག་ཀུན་
རྫོབ་བཞེད་མི་བཞེད་སོགས་རིགས་པ་དུ་མས་འགྲུབ་བོ། ། 
 གཉིས་པ་དེ་རིགས་པས་སྒྲུབ་པའི་ཚུལ་ལ།  ཿ ཆོས་ཀྱི་བདག་མེད་
རིགས་པས་སྒྲུབ་ཚུལ་དང༌། གང་ཟག་གི་བདག་མེད་རིགས་པས་སྒྲུབ་
ཚུལ་ལོ། །དང་པོ་ནི། དེ་ཉིད་དེ་ལས་འབྱུང་མིན་གཞན་དག་ལས་ལྟ་ག་
ལ་ཞིག །(༦༤ན) ཅེས་པ་ནས། རྣམ་དཔྱོད་པ་ནི་མྱུར་དུ་གྲོལ་བར་
འགྱུར༑ །ཞེས་པའི་བར་གསུངས། གཉིས་པ་ནི་ཉོན་མོངས་སྐྱོན་རྣམས།
ཞེས་པ་ནས། ལྷག་མ་ཕྱོགས་འདི་ཉིད་ཀྱི་རྟོགས་པར་བྱ། །ཞེས་པའི་
བར་གསུངས། དང་པོ་ལ། མཐའ་བཞིའི་སྐྱེ་བ་བདེན་པ་གཉིས་ཅར་དུ་
དགག་པ། དེ་ལ་རྩོད་པ་སྤོང་བ། རྟེན་འབྱུང་གི་སྐྱེ་བ་ཉིད་ཀྱིས་མཐར་
འཛིན་གྱི་ལོག་རྟོག་འགོག་ཚུལ།  ོ རིགས་པས་དཔྱད་པ་བྱས་པའི་
འབྲས་བུ་ངོས་བཟུང་བའོ། །དང་པོ་ནི། འདི་ནས་དངོས་རྣམས་རང་
བཞིན་བྲལ། །ཞེས་པའི་བར་གསུངས། གཉིས་པ་ནི། གང་གི་སྤྲིན་
ཚོགས་དང་མཚུངས། ཞེས་པ་ནས། མོ་གཤམ་བུ་དང་མཚུངས་པར་
ཐལ་མི་འགྱུར། །ཞེས་པའི་བར་གསུངས། གསུམ་པ་ནི། གང་ཕྱིར་རྒྱུ་
མེད་པ་དང་། ཞེས་པ་ནས། བུད་ཤིང་མེད་པར་མེ་ཡོད་མིན་དེ་བཞིན།།
ཞེས་པའི་བར་གསུངས། བཞི་པ་ནི། སོ་སོ་སྐྱེ་བོ་རྣམས་ནི་རྟོག་པས་

བཅིངས༑ །ཞེས་པ་ནས། རྣམ་དཔྱོད་པ་ནི་མྱུར་དུ་གྲོལ་བར་འགྱུར། །
ཞེས་པའི་བར་གསུངས། དང་པོ་ལ། མཐའ་བཞིའི་སྐྱེ་བ་བཀག་པའི་
དམ་བཅའ་བཞག་པ། དེ་རིགས་པས་སྒྲུབ་པའི་སྒྲུབ་བྱེད་བཤད་པ་
གཉིས༑ དང་པོ་འཆད་པ་ལ། དེ་ཉིད་དེ་ལས་ཞེས་སོགས་རྐང་པ་
གཉིས་གསུངས།
༈ འདིའི་སྐབས་སུ་མཐའ་དཔྱད་པ་ལ། མཐའ་བཞི་ལས་སྐྱེ་བ་
མེད་པའི་དམ་བཅའ་ཇི་ལྟར་མཛད་ཚུལ།  ཿ དམ་བཅའི་བཞེད་དོན་
དགག་སྒྲུབ་གང་ཡིན་དཔྱད་པ། འཕྲོས་དོན་དགག་སྒྲུབ་ཀྱི་རྣམ་
གཞག་བཤད་པ་དང་གསུམ་ལས། དང་པོ་ལ། ས་བཅུ་པའི་མདོ་ལས་
མཉམ་ཉིད་བཅུ་གསུངས་པའི་ནང་ནས་འདུས་བྱས་ཀྱི་ཆོས་རྣམས་སྐྱེ་
བ་མེད་པ་མཉམ་པ་ཉིད་གཏན་ལ་ཕབ་ན་མཉམ་ཉིད་གཞན་རྣམས་
བསྟན་སླ་བར་དགོངས་ནས་དབུ་མའི་བསྟན་བཅོས་ཀྱི་དང་པོར་
མཐའ་བཞི་ལས་སྐྱེ་བ་མེད་པའི་དམ་བཅའ་དངོས་སུ་མཛད་ནས་
རང་བཞིན་གྱིས་སྐྱེ་བ་མེད་པའི་དམ་བཅའ་ཤུགས་ཀྱིས་མཛད་པ་དེ་
བཞིན་དུ་འདིར་ཡང་མཛད་པ་ཡིན་ཏེ། རང་འགྲེལ་ལས། དེའི་ཕྱིར་
འདིར་ཆོས་སྐྱེ་བ་མེད་པ་མཉམ་པ་ཉིད་ཁོ་ན་རིགས་པས་བསྟན་པ་
ཉིད་ཀྱིས་ཆོས་མཉམ་པ་ཉིད་གཞན་བསྟན་པར་སླ་བར་དགོངས་ཏེ་
སློབ་དཔོན་གྱིས་དབུ་མའི་བསྟན་བཅོས་ཀྱི་ཐོག་མར། བདག་ལས་མ་
ཡིན་གཞན་ལས་མིན། །གཉིས་ལས་མ་ཡིན་རྒྱུ་མེད་མིན། །དངོས་པོ་
གང་དག་གང་ན་ཡང༌། །སྐྱེ་བ་ནམ་ཡང་ཡོད་མ་ཡིན། །ཞེས་ཉེ་བར་
བཀོད་པ་ཡིན་ནོ། །ཞེས་གསུངས་པའི་( ༦༤བ)ཕྱིར། དེ་ཡང་ནམ་

ཡང་ཞེས་བྱ་བ་གཞར་ཡང་གི་སྒྲའི་རྣམ་གྲངས་ཡིན་ཞིང་། གང་ན་
ཡང་ཞེས་པ་ནི་ཡུལ་དུས་གང་གི་དབང་གིས་ཀྱང་མི་སྐྱེ་བའི་གཞི་སྟོན་
པ་དང་། གང་དག་ཅེས་པ་རྟེན་པའི་ཚིག་གིས་གང་མི་སྐྱེ་བའི་ཕྱི་ནང་
གི་དངོས་པོ་རྣམས་བརྗོད་པ་ཡིན་ཏེ། རང་འགྲེལ་ལས། ནམ་ཡང་ཞེས་
བྱ་བ་ནི་གཞར་ཡང་ཞེས་བྱ་བའི་དོན་ཏོ། །གང་ན་ཡང་ཞེས་བྱ་བ་རྟེན་
པའི་ཚིག་གིས་ཡུལ་དང་དུས་དང་གྲུབ་པའི་མཐའ་བཤད་
གང་དག་ཞེས་བྱ་བ་རྟེན་པའི་ཚིག་གིས་ནི་ཕྱི་དང་ནང་གི་དངོས་པོ་
བརྗོད་པ་ཡིན་ནོ། །ཞེས་གསུངས་པའི་ཕྱིར། དངོས་སྨྲ་བའི་གྲུབ་མཐའི་
ལུགས་ལ་དངོས་པོ་རང་བཞིན་གྱིས་སྐྱེ་ཡང་དེའི་གྲུབ་མཐའི་དབང་
གིས་མི་སྐྱེ་སྟེ། དངོས་སྨྲ་བས་དངོས་པོ་རང་བཞིན་གྱིས་སྐྱེ་ཞེས་དམ་
་པ་ཡིན་ནོ། །
བཅས་པ་ན་རང་བཞིན་གྱིས་མ་སྐྱེས་པའི་ཕྱིར། དེའི་ཚེ་དམ་བཅའ་དེ་
དམ་བཅའ་ལྟར་སྣང་ཡིན་པའི་ཕྱིར། ྋ དབུ་མ་སྣང་བར་བཤད་པ་
བཞིན་དུ་ཕྱི་ནང་གི་དངོས་པོ་རྣམས་ཆོས་ཅན་ཡུལ་དུས་རང་བཞིན་
གྲུབ་པའི་མཐའ་གང་ན་ཡང་རང་བཞིན་གྱིས་སྐྱེ་བ་མེད་དེ། མཐའ་
བཞི་ལས་སྐྱེ་བ་མེད་པའི་ཕྱིར་ཞེས་གཞུང་གི་མཚམས་གཅོད་པ་མ་
ཡིན་ཏེ། ཕྱི་ནང་གི་དངོས་པོ་རྣམས་བདག་ལས་སྐྱེ་བ་ཡུལ་
Aབཞིན་གྲུབ་པའི་མཐའ་གང་དུ་ཡང་ཡོད་པ་མ་ཡིན་པ་དེ་བཞིན་དུ་
གཞན་དང་གཉིས་ཀ་དང་རྒྱུ་མེད་ལས་སྐྱེ་བ་ཡང་ཡོད་པ་མ་ཡིན་ནོ་
ཞེས་སྦྱར་བ་བྱ་བ་ཡིན་པའི་ཕྱིར། རང་འགྲེལ་ལས། འདིར་མ་ཡིན་
ཞེས་བྱ་བ་ནི་ཡོད་པ་ཉིད་ཀྱི་སྒྲུབ་བྱེད་རང་ལས་སྐྱེ་བ་དང་སྦྲེལ་གྱི་
ཡོད་པ་དང་ནི་མ་ཡིན་ཏེ་དེ་བཀག་པ་དོན་གྱིས་འགྲུབ་པའི་ཕྱིར། དེ་

བཞིན་དུ་དམ་བཅའ་བ་འོག་མ་གསུམ་ལ་ཡང་སྦྱར་བར་བྱའོ་ཞེས་
གསུངས་པའི་ཕྱིར། འོག་མ་གསུམ་ལ་ཡང་སྦྱོར་ཚུལ་ཡོད་དེ། འདིར་མ་
ཡིན་ཞེས་བྱ་བ་ནི་ཡོད་པ་ཉིད་ཀྱི་སྒྲུབ་བྱེད་གཞན་ལས་སྐྱེ་བ་དང་
སྦྲེལ་གྱི་ཡོད་པ་དང་ནི་མ་ཡིན་ཏེ་དེ་བཀག་པ་དོན་གྱིས་འགྲུབ་པའི་
ཕྱིར་དེ་བཞིན་དུ་དམ་བཅའ་འོག་མ་གཉིས་ལ་སྦྱར་བར་བྱའོ། །ཞེས་
སོགས་གསུངས་པའི་ཕྱིར། དངོས་པོ་རྣམས་ཡུལ་དུས་རང་བཞིན་གྲུབ་
པའི་མཐའ་གང་གི་དབང་གིས་ཀྱང་བདག་ལས་མི་སྐྱེ་སྟེ། ཡུལ་འདིར་
གུར་གུམ་མི་སྐྱེ་ཡང་ཡུལ་གཞན་དུ་སྐྱེ་ཞེས་པ་ལྟ་བུའི་ཡུལ་གྱི་དབང་
གིས་མི་སྐྱེ་བ་ཙམ་ཡང་མ་ཡིན། དུས་འདིར་ལོ་ཐོག་ཕུན་སུམ་ཚོགས་
པ་མི་འབྱུང་ཡང་དུས་གཞན་དུ་འབྱུང་ཞེས་པ་ལྟ་བུ་དུས་ཀྱི་དབང་
གིས་མི་སྐྱེ་བ་ཙམ་ཡང་མ་( ༦༥ན)ཡིན། འདི་ལྟ་བུའི་རང་བཞིན་ལ་
བལྟོས་ནས་མི་སྐྱེ་ཡང་རང་བཞིན་འདི་ལས་སྐྱེ་ཞེས་པ་
བཞིན་གྱིས་མི་སྐྱེ་བ་ཙམ་ཡང་མ་ཡིན། དབུ་མའི་གྲུབ་མཐའི་དབང་
གིས་མི་སྐྱེ་ཡང་དངོས་སྨྲ་བའི་གྲུབ་མཐའི་དབང་གིས་སྐྱེ་ཞེས་པ་ཙམ་
ཡང་མ་ཡིན་པར་བཞི་པོ་དེ་གང་གི་དབང་གིས་ཀྱང་མི་སྐྱེ་བའི་ཕྱིར།
མཐའ་བཞི་ལས་སྐྱེ་བ་ལ་ཡོད་པ་ཉིད་ཀྱི་སྒྲུབ་བྱེད་ཅེས་འཆད་པའི་རྒྱུ་
མཚན་ཡོད་དེ། དངོས་སྨྲ་བ་རྣམས་ཀྱིས་དངོས་པོ་རང་བཞིན་གྱིས་སྐྱེ་
བའི་སྒྲུབ་བྱེད་དུ་མཐའ་བཞིའི་སྐྱེ་བ་གང་རུང་འགོད་པའི་རྒྱུ་མཚན་
གྱིས་དེ་ལྟར་བཤད་པའི་ཕྱིར། གཞུང་འདིའི་གཅོད་མཚམས་དེ་ལྟར་
ཡིན་གྱིས། སྤྱིར་དབུ་མ་སྣང་བར་བཤད་པ་ལྟར་འགོད་མི་རུང་བ་མ་
ཡིན་ཏེ། གྲུབ་དོན་གྱི་སྐབས་སུ། གང་གིས་ཕྱིར་ན་བདག་དང་གཞན་

དང་གཉིས་ཀ་ལས་སྐྱེས་དང་། །རྒྱུ་ལ་མ་ལྟོས་ཡོད་པ་མིན་པའི་དངོས་
རྣམས་རང་བཞིན་བྲལ། །ཞེས་གསུངས་པའི་ཕྱིར། བདག་ལས་མ
ཞེས་སོགས་ཀྱིས་དངོས་སུ་མཐའ་བཞི་ལས་མི་སྐྱེ་བའི་དམ་བཅའ་
མཛད་ནས་ཤུགས་ལ་རང་བཞིན་གྱིས་སྐྱེ་བ་མེད་པའི་དམ་བཅའ་
མཛད་དེ་འདིའི་ཐད་ཀྱི་རྣམ་བཤད་ལས། རང་བཞིན་གྱིས་སྐྱེ་བ་མེད་
པའི་དམ་བཅའ་བཞག་ཅེས་དང་རང་འགྲེལ་ལས། དེ་དགག་པ་དོན་
གྱིས་གྲུབ་པའི་ཕྱིར། ཞེས་གསུངས་པའི་ཕྱིར། དངོས་པོ་རྣམས་ཡུལ་
དུས་རང་བཞིན་གྲུབ་པའི་མཐའ་གང་དུ་ཡང་གཞན་ལས་སྐྱེ་བ་མ་
ཡིན་ཞེས་སྦྱར་བ་དང་། ཚིག་གསལ་ལས་ཀྱང་། རྐྱེན་ཉིད་འདི་པ་ཙམ་
གྱིས་ཀུན་རྫོབ་གྲུབ་པ་ཁས་ལེན་གྱི། ཕྱོགས་བཞི་ཁས་བླངས་པའི་སྒོ་
ནས་ནི་མ་ཡིན་ཏེ། དངོས་པོ་རང་བཞིན་དང་བཅས་པར་སྨྲ་བར་ཐལ་པས།
རབ་ཀྱི་ཐ་སྙད་མ་ཡིན་གྱིས་གྲུབ་མཐའ་སྨྲ་བའི་ཐ་སྙད་ཡིན་ལ་དེས་
ན་ལུགས་འདི་ལ་ནི་གཞན་སྐྱེ་ཐ་སྙད་དུ་ཡང་མེད་དེ། གཞན་སྐྱེ་ཁས་
ལེན་པ་རང་གི་མཚན་ཉིད་ཀྱིས་གྲུབ་པའི་གཞན་ལ་བསམས་པ་ཡིན་
བར་འགྱུར་བའི་ཕྱིར་དང་ཞེས་གསུངས་པས།གཞན་སྐྱེ་ནི་གསུང་
པས་དེ་ཁས་ལེན་ན་རང་གི་མཚན་ཉིད་ཀྱིས་གྲུབ་པ་ཡོད་པ་འདོད་
དགོས་པའི་ཕྱིར། རྒྱུ་འབྲས་ངོ་བོ་ཐ་དད་དང་། འབྲས་བུ་རང་དང་ངོ་
བོ་ཐ་དད་པའི་རྒྱུ་ལས་སྐྱེ་ཡང་དེ་ཙམ་གྱི་གཞན་སྐྱེའི་དོན་དུ་མི་
འགྱུར་ཏེ། ཐ་སྙད་དུ་ཡང་ཆོས་ཅན་རེ་རེས་ངོ་བོ་གཉིས་གཉིས་འཛིན་
པར་གསུངས་པ་ལྟར་ངོ་བོ་གྲུབ་པ་ཡོད་ཀྱང་རང་གིས་ངོ་བོས་གྲུབ་པ་
མི་( ༦༥བ)འདོད་པ་བཞིན་ཡིན་པའི་ཕྱིར། གཉིས་པ་དམ་བཅའི་

བ ཞེ ད ་དོ ན ་ད ག ག ་སྒྲུབ ་གང་ཡིན་དཔྱད་པ་ལ་ཚིག་གསལ་ལས།
དངོས་པོ་བདག་ལས་མི་སྐྱེ་བར་སྒྲུབ་པའི་དམ་བཅའི་བཞེད་དོན་
མེད་དགག་ཏུ་གསུངས་པ་ནི་དམ་བཅའ་གཞན་གསུམ་ལ་ཡང་
མཚུངས་པས་བདག་མེད་ཕྲ་རགས་གང་དམ་བཅས་པའི་བཞེད་དོན་
གང་ཡིན་ཀྱང་དགག་བྱ་བཅད་ཙམ་གྱི་མེད་དགག་ཡིན་དགོས་ཏེ་
ཚིག་གསལ་ལས། འཇིག་རྟེན་འདི་ན་ཇི་སྙེད་སྒྲ་ཡོད་པ། །ཐམས་ཅད་
དངོས་མེད་ཅི་ཡང་མེད་པ་ཞེས་བྱ་བ་ལ་སོགས་པ་འབྱུང་བས་ན་མེད་
པར་དགག་པ་བརྗོད་པར་འདོད་པའི་ཕྱིར། དངོས་པོ་མེད་པའི་དོན་
ནི་རང་བཞིན་མེད་པའི་དོན་ནོ་ཞེས་གསུངས་པའི་ཕྱིར།  ཿ་མཐའ་
བཞིའི་སྐྱེ་བ་བཀག་པའི་དམ་བཅའི་བཞེད་དོན་མེད་དགག་ཡིན་ཀྱང་
དངོས་པོ་རྣམས་རང་བཞིན་གྱིས་སྐྱེ་བ་མེད་པར་སྒྲུབ་པར་མི་འདོད་
པ་ཡང་མ་ཡིན་ཏེ། རང་འགྲེལ་ལས། དམ་བཅའ་བ་བཞི་པོ་དེ་རྗེས་སུ་
བརྗོད་ནས་རིགས་པས་སྒྲུབ་པའི་ཕྱིར་བཤད་པ། ཞེས་གསུངས་པའི་
ཕྱིར༑ འོག་ནས་ཀྱང་མཐའ་བཞིའི་སྐྱེ་བ་བཀག་པ་རྟགས་སུ་བྱས་ནས་
དངོས་པོ་རྣམས་རང་བཞིན་གྱིས་སྐྱེ་བ་དང་བྲལ་བར་གསུངས་པ་
དང་༑ ཡང་ཚིག་གསལ་ལས་ཀྱང་། མཐའ་བཞིའི་སྐྱེ་བ་བཀག་པའི་
མཐར་དེའི་ཕྱིར་སྐྱེ་བ་ཡོད་པ་མ་ཡིན་ནོ་ཞེས་བྱ་བ་འདི་བསྒྲུབས་པ་
ཡིན་ལ། ཞེས་གསུངས་པའི་ཕྱིར། ཁ་ཅིག །མཐའ་བཞིའི་སྐྱེ་བ་བཀག་
ནས་རང་བཞིན་མེད་པར་སྒྲུབ་པ་མི་འཐད་དེ། ཚིག་གསལ་ལས། རྗེས་
སུ་དཔག་པ་དག་ནི་གཞན་གྱི་དམ་བཅའ་འགོག་པ་ཙམ་གྱི་འབྲས་བུ་
ཅན་ཡིན་པའི་ཕྱིར། ཞེས་གསུངས་པའི་ཕྱིར། ཟེར་ན། སྐྱོན་མེད་དེ།

དེའི་དོན་ནི་སྦྱོར་བ་རྣམས་ཀྱིས་ཕ་རོལ་པོའི་དམ་བཅའི་བཞེད་དོན་
འགོག་པ་ཙམ་དུ་ཟད་ཀྱི་དེ་ལས་གཞན་མི་སྒྲུབ་པའི་དོན་ཡིན་གྱི་
བཀག་ཙམ་དེ་ཉིད་མི་སྒྲུབ་པའི་དོན་མ་ཡིན་པའི་ཕྱིར། དེ་བཞིན་དུ་
ཁོ་བོ་ཅག་འདི་ཡོད་པ་དང་མེད་པ་མི་སྒྲུབ་ཀྱི་གཞན་གྱིས་ཡོད་པར་
བརྟགས་པ་དང་མེད་པར་བརྟགས་པ་འགོག་སྟེ་མཐའ་གཉིས་བསལ་
ནས་དབུ་མའི་ལམ་སྒྲུབ་པར་འདོད་པའི་ཕྱིར། ཞེས་གསུངས་པ་ཡང་
ཕ་རོལ་པོས་ཁས་བླངས་པའི་ཡོད་མཐའ་དང་། མེད་མཐའ་གཉིས་
རྣམ་པར་གཅོད་པ་ཙམ་ཡིན་གྱི་མཐའ་གཉིས་བཀག་ཙམ་མི་སྒྲུབ་པ་
མ་ཡིན་ཏེ་མཐའ་གཉིས་བསལ་ནས་དབུ་མའི་ལམ་སྒྲུབ་པར་གསུངས་
པའི་ཕྱིར། དངོས་པོ་རང་བཞིན་གྱིས་གྲུབ་པ་བཀག་ཀྱང་རང་བཞིན་
གྱིས་གྲུབ་པ་མེད་པ་མ་ཡིན་( ༦༦ན)ན་ནི་ཕུང་གསུམ་མེད་པའི་
རང་བཞིན་གྱིས་ཡོད་པ་ཡིན་ཏེ་རྩོད་བཟློག་ལས། གལ་ཏེ་རང་བཞིན་
མེད་ཉིད་ཀྱིས། །ཅི་སྟེ་རང་བཞིན་མེད་ལ་བཟློག །རང་བཞིན་མེད་པ་
ཉིད་ལོག་ན། །རང་བཞིན་ཉིད་དུ་རབ་གྲུབ་འགྱུར། །ཞེས་གསུངས་
པའི་ཕྱིར། དེ་ལྟ་བུའི་སྒྲུབ་བྱེད་ཁས་ལེན་ཀྱང་རང་རྒྱུད་ཀྱི་རྟགས་ཁས་
ལེན་མི་དགོས་ཏེ་རང་རྒྱུད་ཀྱི་གཏན་ཚིགས་ཁས་བླངས་པ་རྣམས་ཀྱི་
ལུགས་ལ་རྟགས་ཆོས་དོན་གསུམ་རང་ངོས་ནས་གྲུབ་པར་ཁས་བླངས་
པའི་ཕྱིར།
གསུམ་པ་དགག་སྒྲུབ་ཀྱི་རྣམ་གཞག་བཤད་པ་ལ། སྤྱིར་དགག་པར་
འགྱུར་བ་ལ་རང་གི་དགག་བྱ་བཅད་ནས་རྟོགས་པའི་དངོས་པོ་ལ།
རང་གི་དགག་བྱ་དངོས་པོ་མ་ཡིན་པ་བཅད་པ་ལྟ་བུས་མི་ཆོག་སྟེ་

རང་ཉིད་ངེས་པའི་བློས་རང་གི་དགག་བྱ་དངོས་སུ་བཅད་པ་དགོས་
པའི་ཕྱིར། རང་བརྗོད་པའི་སྒྲས་རང་གི་དགག་བྱ་སྒྲ་ཟིན་ལ་བཅད་
དགོས་ཏེ།་ཆོས་ཉིད་དང་ཡོངས་གྲུབ་ཅེས་པའི་སྒྲས་དགག་བྱ་སྒྲས་
ཟིན་ལ་མ་བཅད་ཀྱང་དེ་དག་ངེས་པ་ན་བདེན་པའི་སྤྲོས་པ་བཅད་
པའི་རྣམ་པར་ངེས་དགོས་པའི་ཕྱིར། དེས་ན་རང་ཉིད་ངེས་པའི་བློས་
རང་གི་དགག་བྱ་དངོས་སུ་མ་བཅད་པར་ངེས་ནུས་པའི་ཆོས་སྒྲུབ
པའི་མཚན་ཉིད། མཚན་གཞི་ནི་མྱུ་གུ་ལྟ་བུ། ཁ་ཅིག་གིས་གཞི་སྒྲུབ་པ་
དང་ཚོགས་ན་ཆོས་གཞན་འཕངས་པར་འགྱུར་ཞེས་འདོད་
རིགས་ཏེ། བྲམ་ཟེ་སྒྲུབ་པ་ཡིན་པས་དེས་ཆང་མི་འཐུང་བ་མེད་དགག་
ཡིན་པ་འགོག་མི་ནུས་པའི་ཕྱིར། དེར་ཐལ། དཔེར་ན་སྒྲ་མངོན་གྱུར་
བ་ཡིན་པས་སྒྲ་མི་རྟག་པ་ལྐོག་གྱུར་ཡིན་པ་མི་འགོག་པ་ལྟ་བུ་ཡིན་
པའི་ཕྱིར། ཁ་ཅིག་གཞི་དང་ཚོགས་ན་ཆོས་གཞན་འཕངས་པར་
འགྱུར་ཞེས་ཟེར་བ་ཡང་མི་འཐད་དེ། བྲམ་ཟེ་ལྟ་བུ་ཆོས་གཞན་འཕེན་
མི་འཕེན་རྩི་བའི་གཞི་ཡིན་གྱིས་འཕངས་པའི་ཆོས་མ་ཡིན་པའི་ཕྱིར་
ཏེ༑ དེ་བློ་ཡུལ་དུ་བྱས་ནས་ཆང་འཐུང་མི་འཐུང་སོགས་རྩི་བའི་ཕྱིར།
དེ་ལྟར་བྱས་ན། རང་ཉིད་ངེས་པའི་བློས་རང་གི་དགག་བྱ་དངོས་སུ་
བཅད་ནས་རྟོགས་དགོས་པའི་ཆོས། དགག་པའི་མཚན་ཉིད། དེ་ལ་
མེད་དགག་དང་མ་ཡིན་དགག་གཉིས། རང་ཉིད་ངེས་པའི་བློས་རང་
གི་དགག་བྱ་བཅད་ཤུལ་དུ་རང་གིས་འཕངས་བྱར་གྱུར་པའི་ཆོས་
གཞན་མི་འཕེན་པའི་དགག་པ། མེད་དགག་གི་མཚན་ཉིད། དཔེར་ན་
གང་ཟག་གི་བདག་མེད་ལྟ་བུ། རང་ཉིད་ངེས་པའི་བློས་རང་གི་དགག་
·

བྱ་བཀག་ཤུལ་དུ་རང་གི་( ༦༦བ) འཕངས་བྱར་གྱུར་པའི་ཆོས
གཞན་འཕེན་པ་འམ་སྒྲུབ་པའི་དགག་པ།མ་ཡིན་དགག་གི་མཚན་
ཉིད༑ དེ་ལ་དབྱེ་ན་ཚོས་གཞན་དངོས་སུ་འཕེན་པ། ཤུགས་ལ་འཕེན
པ༑ དངོས་ཤུགས་གཉིས་ཀ་ལ་འཕེན་པ། སྐབས་སྟོབས་ཀྱིས་འཕེན་
པའི་མ་ཡིན་དགག་དང་བཞི། དང་པོ་ནི། གང་ཟག་གི་བདག་མེད་
ཡོད་པ་ལྟ་བུ། གཉིས་པ་ནི་ཉིན་པར་ཟས་མི་ཟ་བའི་ལྷས་བྱིན་ལྟ་བུའོ།
གསུམ་པ་ནི་ལྷས་བྱིན་ཚོན་པོ་ཉིན་པར་ཟས་མི་ཟ་བ་རིད་པ་མིན་པ་
ཡོད་པ་ལྟ་བུ། བཞི་པ་ནི་སྐྱེས་བུ་གཅིག་རྒྱལ་རིགས་དང་བྲམ་ཟེའི་
རིགས་གང་རུང་དུ་ངེས་ཁྱད་པར་མ་ངེས་པར་དྲིས་པའི་ཚེ་བྲམ་ཟེ་མ་
ཡིན་པར་སྟོན་འདོད་ནས་འདི་བྲམ་ཟེ་མ་ཡིན་ཞེས་བརྗོད་པ་ན་བྲམ་
ཟེ་མ་ཡིན་པའི་རྒྱལ་རིགས་ལྟ་བུའོ་དེ་ལྟར་ཡིན་གྱིས་དེ་དག་གི་མཚན་
གཞིར་གང་ཟག་གི་བདག་མེད་པ་ཡོད་ཅེས་པ་ལྟ་བུ་འཛིན་པ་མི་
འཐད་དེ། གང་ཟག་གི་བདག་མེད་པ་ཡོད་ཅེས་པ་ལྟ་བུ་དགག་པ་མ་
ཡིན་པའི་ཕྱིར་ཏེ། མྱུ་གུ་བདེན་པར་མེད་ཅེས་པ་ལྟ་བུ་དགག་པ་མ་
ཡིན་པའི་ཕྱིར་ཏེ། ངེས་དོན་གྱི་མདོ་དགག་པ་མ་ཡིན་པའི་
དགག་པ་གཉིས་ཀྱི་རྣམ་གཞག་དེ་ལྟར་འཐད་དེ། སྤྱན་རས་གཟིགས་
བརྟུལ་ཞུགས་སུ་དྲངས་པ་ལས། དགག་པ་དོན་གྱིས་བསྟན་པ་དང་། །
ཚིག་གཅིག་སྒྲུབ་པར་བྱེད་པ་དང༌། །དེ་ལྡན་རང་ཚིག་མི་སྟོན་པ། །མ་
ཡིན་གཞན་པ་གཞན་ཡིན་ནོ། །ཞེས་གསུངས་པའི་ཕྱིར། དེ་ཡང་དགག་
པ་ཞེས་པའི་ཆོས་གཞན་དངོས་ལ་འཕེན་པ་བསྟན་ནས། དོན་གྱིས་
བསྟན་པ་ཞེས་པས་ཤུགས་ལ་འཕེན་པ་དང་། ཚིག་གཅིག་ཅེས་པས་

དངོས་ཤུགས་གཉིས་ཀ་ལ་འཕེན་པ་དང་། དེ་ལྡན་རང་ཚིག་ཅེས་
སོགས་ཀྱིས་སྐབ ས་སྟོ བ ས ་ཀྱི ས་འ ཕེན་པའི་མ་ཡིན་དགག་དང་།
གཞན་པ་གཞན་ཡིན་ནོ་ཞེས་པས་མེད་དགག་བསྟན་པའི་ཕྱིར། དེས་
ན་མཐའ་བཞིའི་སྐྱེ་བ་མེད་པའི་དམ་བཅའ་མཛད་པས་རང་བཞིན་
གྱིས་སྐྱེ་མེད་ཀྱི་དམ་བཅའ་མཛད་པར་འགྱུར་ཏེ། རང་བཞིན་གྱིས་སྐྱེ་
ན་བཞི་པོ་གང་རུང་དུ་སྐྱེ་དགོས་པའི་ཕྱིར།
གཉིས་པ་དེ་རིགས་པས་སྒྲུབ་པའི་སྒྲུབ་བྱེད་བཤད་པ་ལ། བདག་
སྐྱེ་བཀག་པ། གཞན་སྐྱེ་བཀག་པ། གཉིས་ཀ་ལས་སྐྱེ་བ་བཀག་པ། རྒྱུ་
མེད་དུ་སྐྱེ་བ་བཀག་པ་དང་བཞི་ལས། དང་པོ་དེ་འཆད་པ་ལ། དེ་ནི་
དེ་ལ་འབྱུང་ན་ཡོན་ཏན་འགའ་ཡང་ཡོད་མ་ཡིན་།ཞེས་པ་ནས། བྱ་
མིན་རྒྱ་ཆེར་བཤད་པའི་ཉེས་པར་ཐལ་བར་འགྱུར་ཕྱིར་རོ། །ཞེས་པའི་
བར་གསུངས། (༦༧ན)གཉིས་པ་དེ་འཆད་པ་ལ། གཞན་ལ་བརྟེན་
ནས་གལ་ཏེ་གཞན་ཞིག་འབྱུང་བར་འགྱུར་ན་ནི། །ཞེས་པ་ནས། སྟོང་
ཉིད་དོན་ཅན་ངེས་དོན་ཤེས་པར་བགྱིས། །ཞེས་པའི་བར་གསུངས།
གསུམ་པ་དེ་འཆད་པ་ལ། གཉིས་ལས་སྐྱེ་བའང་རིགས་པའི་ངོ་བོ་མ་
ཡིན་གང་གི་ཕྱིར། །ཞེས་པ་ནས། གང་ཕྱིར་རེ་རེ་ལས་ནི་སྐྱེ་བ་འགྲུབ་
པ་ཡོད་མ་ཡིན། །ཞེས་པའི་བར་གསུངས། བཞི་པ་དེ་འཆད་པ་ལ།
གལ་ཏེ་རྒྱུ་མེད་ཁོ་ནར་སྐྱེ་བ་ལྟ་ཞིག་འགྱུར་ན་ནི། །ཞེས་པ་ནས། མ་
བཤད་འབྱུང་བ་འདི་དག་ལྟ་ཞིག་ཡོད་པ་མ་ཡིན་ནོ། །ཞེས་པའི་བར་
གསུངས༑ མཐའ་བཞིའི་སྐྱེ་བ་བཀག་པའི་གྲུབ་དོན་འཆད་པ་ལ། གང་
གིས་ཕྱིར་ན་བདག་དང་གཞན་དང་གཉིས་ཀ་ལས་སྐྱེས་དང་། །རྒྱུ་ལ་

མ་ལྟོས་ཡོད་པ་མིན་པས་དངོས་རྣམས་རང་བཞིན་བྲལ། །ཞེས་པའི་
གཞུང་གསུངས།མཐའ་བཞི་ལས་སྐྱེ་བ་བདེན་པ་གཉིས་ཆར་དུ་
དགག་པ་ལ། རྩོད་པ་སྤོང་བ་དང་རྟེན་འབྱུང་གིས་སྐྱེ་བས་མཐར་
འཛིན་གྱིས་ལོག་རྟོག་སེལ་བའི་ཚུལ་དང་། རིགས་པས་དཔྱད་པ་བྱས་
པའི་འབྲས་བུ་ངོས་གཟུང་བ་རྣམས་རིམ་པ་བཞིན་དུ་འཆད་པ་ལ།
གང་གི་སྤྲིན་ཚོགས་དང་མཚུངས་གཏི་མུག་སྟུག་པོའི་འཇིག་རྟེན་ལ། །
ཞེས་པ་ནས། རྣམ་དཔྱོད་པ་ནི་མྱུར་དུ་གྲོལ་བར་འགྱུར། །ཞེས་པའི་
བར་གསུངས།
༈ དེ་ནི་དེ་ལས་འབྱུང་ན་ཡོན་ཏན་འགའ་ཡང་ཡོད་མ་ཡིན། །
ཞེས་སོགས་ཀྱི་སྐབས་སུ་གཞུང་འགྲེལ་དང༌། མཐའ་དཔྱད་པ་གཉིས་
ལས༑ དང་པོ་ལ། འགྲེལ་པ་མཛད་པའི་རིགས་པས་བཀག་པ་དང་། རྩ་
བ་ཤེས་རབ་ཀྱི་རིགས་པས་བཀག་པ་གཉིས་ལས། དང་པོ་ལ། དེ་ཁོ་ན་
ཉིད་རྟོགས་པར་འདོད་པའི་གྲུབ་མཐའ་མཁན་གྱི་ལུགས་བཀག་པ་
དང་། འཇིག་རྟེན་ཐ་སྙད་དུ་ཡང་བདག་སྐྱེ་བཀག་པ་དང་གཉིས་ལས།
དང་པོ་ལ་འབྲས་བུ་རང་དང་ངོ་བོ་གཅིག་པའི་རྒྱུ་ལས་སྐྱེ་བ་བཀག་
པ་དང་། རྒྱུ་འབྲས་ངོ་བོ་གཅིག་ཡིན་པ་བཀག་པ་གཉིས་ལས། དང་པོ་
ལ༑ རྒྱུ་དུས་སུ་གྲུབ་པའི་འབྲས་བུ་སླར་ཡང་སྐྱེ་དགོས་ན་སླར་ཡང་
བ་དོན་མེད་ཐུག་མེད་དུ་ཐལ་བ་ལ། ཁོ་ན་རེ། སྐྱོན་མེད་དེ། དུས་
དཔྱིད་དུས་དང་རྐྱེན་ཆུ་ལུད་ལ་སོགས་པས་ས་བོན་སྦྲང་རོ་ལྟར་
ཉམས་པར་བྱེད་པས་ས་བོན་སྲིད་མཐའི་བར་དུ་སྐྱེ་བའི་སྐྱོན་མེད་དོ་
ཟེར་ན། འོ་ན། ས་བོན་གྱིས་ས་བོན་སྦྲང་རོ་ལྟར་ཉམས་པར་བྱེད་པར་

ཐལ༑ ཁྱོད་ཀྱི་དམ་བཅའ་འཐད་པ་གང་ཞིག །ས་(༦༧བ)བོན་དང་
རྐྱེན་ཆུ་ལུད་སོགས་རང་བཞིན་གཅིག་པའི་ཕྱིར་ཞེས་ཉེས་སྤོང་གི་
ལན་དང་བཅས་པ་འགོག་པར་བྱེད་པ་ལ།དེ་ནི་དེ་ལས་འབྱུང་ན་
ཡོན་ཏན་འགའ་ཡང་ཡོད་མ་ཡིན། །ཞེས་པ་ནས། ཇི་ལྟར་དེ་ཉིད་ཀྱི་སྟེ་
རྣམ་པར་འཇིག་པར་བྱེད་པར་འགྱུར།།ཞེས་པའི་བར་གསུངས།
གཉིས་པ་ལ། རྒྱུ་འབྲས་ངོ་བོ་གཅིག་ཡིན་ན་ས་མྱུག་གཉིས་ལ་དབྱིབས་
དང་ཁ་དོག་རོ་ནུས་མེད་པར་ཐལ་བ་ལ། ཁོ་ན་རེ་སྐྱོན་མེད་དེ། ས་
བོན་གནས་སྐབས་བཏང་ནས་མྱུ་གུའི་གནས་སྐབས་སུ་འགྱུར་བས་
ས་མྱུག་གཉིས་ལ་དབྱིབས་སོགས་ཐ་དད་མེད་པའི་སྐྱོན་མེད་དོ་ཟེར་
ན༑ འོ་ན། མྱུ་གུའི་གནས་སྐབས་བཏང་ནས་མྱུ་གུའི་གནས་སྐབས་སུ་
འགྱུར་བར་ཐལ། ཁྱོད་ཀྱི་དམ་བཅའ་འཐད་པ་གང་ཞིག །ས་མྱུག་
གཉིས་རང་བཞིན་གཅིག་ཡིན་པའི་ཕྱིར་དང་། ས་བོན་གྱི་དུས་སུ་ས་
བོན་བཟུང་དུ་ཡོད་པ་དེནབཞིན་དུ།ས་བོན་གྱི་དུས་སུ་མྱུ་གུ་ཡང་
བཟུང་དུ་ཡོད་པའམ། ཡང་ན་ས་བོན་གྱི་དུས་སུ་མྱུ་གུ་བཟུང་དུ་མེད་
པ་དེ་བཞིན་དུ་ས་བོན་གྱི་དུས་སུ་ས་བོན་ཡང་བཟུང་དུ་མེད་པར་
ཐལ་ལོ། །ཞེས་ཉེས་སྤོང་གི་ལན་དང་བཅས་པ་འགོག་པར་བྱེད་པ་ལ།
བྱེད་རྒྱུ་ས་བོན་གྱི་ལས་ཐ་དད་མྱུ་གུའི་དབྱིབས་དང་ནི། །ཞེས་པ་ནས།
དེ་ཕྱིར་དེ་ནི་ཁས་མི་བླངས།།ཞེས་པའི་བར་གསུངས། གཉིས་པ།
འཇིག་རྟེན་ཐ་སྙད་དུ་བདག་སྐྱེ་དགག་པ་ལ། འཇིག་རྟེན་པ་རྣམས་ས་
བོན་ཞིག་པའི་རྗེས་སུ་མྱུ་གུ་སྐྱེ་བར་འདོད་པས་དེ་ཁོ་ན་ཉིད་ལ་
དཔྱོད་པའི་སྐབས་སུ་བདག་སྐྱེ་མེད་པར་མ་ཟད་འཇིག་རྟེན་ཐ་སྙད་

དུ་ཡང་བདག་སྐྱེ་མེད་དོ་ཞེས་འཆད་པ་ལ། གང་ཕྱིར་རྒྱུ་ཞིག་ན་ཡང་
དེ་ཡི་འབྲས་བུ་མཐོང་བའི་ཕྱིར། །དེ་དག་གཅིག་པ་ཡིན་ཞེས་འཇིག་
རྟེན་གྱིས་ཀྱང་ཁས་མི་ལེན། །ཞེས་པའི་གཞུང་གསུངས། བདེན་པ་
གཉིས་ཆར་དུ་ཡང་བདག་སྐྱེ་མེད་པའི་བདག་ལས་སྐྱེ་བ་ཡོད་པ་མ་
ཡིན་ནོ་ཞེས་དོན་བསྡུས་ཏེ་འཆད་པ་ལ། དེ་ཕྱིར་དངོས་པོ་བདག་ལས་
འབྱུང་ཞེས་རབ་ཏུ་བརྟགས་པ་ནི། །དེ་ཉིད་དང་ནི་འཇིག་རྟེན་དུ་
ཡང་རིགས་པ་མ་ཡིན་ནོ། །ཞེས་པའི་གཞུང་གསུངས། གཉིས་པ་རྩ་
ཤེས་ནས་གསུངས་པའི་རིགས་པས་བཀག་པ་ལ།རྒྱུ་འབྲས་རང་
བཞིན་གཅིག་ཡིན་ན་ལས་བྱ་བྱེད་གཅིག་ཏུ་ཐལ་ཞེས་རྩ་ཤེས་ནས་རྒྱ་
ཆེར་བཤད་པའི་རིགས་པས་དགག་པ་ལ། བདག་ལས་སྐྱེ་བར་འདོད་
ན་བསྐྱེད་པར་བྱ་དང་སྐྱེད་བྱེད་དང༌། །ཞེས་པ་ནས། བྱ་མིན་རྒྱ་ཆེར་
བཤད་པའི་ཉེས་པར་ཐལ་བར་འགྱུར་ཕྱིར་རོ། །ཞེས་( ༦༨ན)པའི་
བར་གསུངས།
དབུ་མ་ཐལ་བཟློག། 
གཉིས་པ་མཐའ་དཔྱད་པ་ལ། བདག་སྐྱེ་འདོད་པའི་ཕྱོགས་སྔ་མ་
བརྗོད་པ་དང་། དེ་འགོག་པའི་སངས་རྒྱས་བསྐྱངས་ཀྱི་འགྲེལ་པ་
བཀོད་པ་དང་། དེ་ལ་སློབ་དཔོན་ལེགས་ལྡན་འབྱེད་ཀྱིས་སྐྱོན་བརྗོད་
པའི་ཚུལ་དང་། དཔལ་ལྡན་ཟླ་བས་སྐྱོན་དེ་སྤངས་པའི་སྒོ་ནས་འགྲེལ་
པའི་དགོངས་པ་ཕྱིན་ཅི་མ་ལོག་པར་བཤད་པ་དང་བཞི་ལས། དང་པོ་
ལ་གྲངས་ཅན་པ་རྣམས་ཀྱིས་ཤེས་བྱ་ལ་ཉི་ཤུ་རྩ་ལྔའི་གྲངས་ངེས་བྱས་

ནས་དེ་ཐམས་ཅད་སྤྱི་གཙོ་བོ་ཆ་མེད་ཀྱི་ངང་དུ་རང་བཞིན་གཅིག་
པར་འདོད་ཅིང་།རྒྱུ་རྐྱེན་ཐ་དད་པ་དུ་མས་འབྲས་བུ་གཅིག་ཐུན་
མོང་དུ་སྐྱེ་བ་ཡོད། དེ་ཐམས་ཅད་ཀྱི་རྗེས་སུ་འགྲོ་བའི་སྤྱི་གཙོ་བོ་མེད་
ན༑ རྒྱུ་རྐྱེན་དུ་མས་འབྲས་བུ་གཅིག་ཐུན་མོང་དུ་བསྐྱེད་པ་མེད་པས་
ས་བོན་གྱི་རང་བཞིན་གང་ཡིན་རྐྱེན་ཆུ་ལུད་ཀྱི་རང་བཞིན་དང་།
དེའི་རང་བཞིན་གང་ཡིན་ཐམས་ཅད་མྱུ་གུའི་རང་བཞིན་ཡིན་པས་
དེ་ཐམས་ཅད་རང་བཞིན་གཅིག་ཡིན་པར་འདོད་པས་རྣམ་འགྱུར་གྱི་
དངོས་པོ་ཐམས་ཅད་རང་བཞིན་གཅིག་ཏུ་འདོད་པ་ཡིན་ནོ། །མྱུ་གུ་
བདག་ལས་སྐྱེ་བའི་དོན་ཡང་མྱུ་གུ་མྱུ་གུ་ལས་སྐྱེ་བའམ། མྱུ་གུ་རྒྱུ་རྐྱེན་
ལས་མི་སྐྱེ་བར་རང་དབང་དུ་སྐྱེ་བའི་དོན་མ་ཡིན་ཏེ། མྱུ་གུ་ས་བོན་
ལས་སྐྱེ་བ་ན་ས་བོན་གྱི་རང་བཞིན་གང་ཡིན་མྱུ་གུའི་རང་བཞིན་དུ
འདོད་པས་མྱུ་གུ་མྱུ་གུའི་རང་བཞིན་དུ་གྱུར་པའི་ས་བོན་ལས་སྐྱེ་བར་
འདོད་པའི་ཕྱིར་དང་། རྒྱུའི་དུས་སུ་གྲུབ་ཟིན་ཀྱང་རྐྱེན་གྱིས་བསྐྱེད་མ་
ཟིན་པས་རྒྱུ་རྐྱེན་ལས་སླར་ཡང་སྐྱེ་བར་འདོད་པ་དང་། ཁ་ཅིག་རྒྱུ་
དུས་སུ་སྐྱེས་ཟིན་ཀྱང་གསལ་མ་ཟིན་པས་རྐྱེན་གྱིས་གསལ་དགོས་
པར་གྲངས་ཅན་གསལ་བྱེད་པས་འདོད་པའི་ཕྱིར། གྲུབ་ཟིན་པ་སླར་
ཡང་སྐྱེ་དགོས་པ་དང་། སྐྱེས་ཟིན་པ་སླར་ཡང་གསལ་དགོས་པ་འདོད་
པའི་ཚུལ་ཡོད་དེ་སྔ་མས་སྤྱིར་ཤེས་བྱར་མེད་པ་ཞིག་མི་སྐྱེ་བ་དེ་
བཞིན་དུ་རྒྱུ་དུས་སུ་མེད་པ་ཞིག་མི་སྐྱེ་བས་རྒྱུ་དུས་སུ་ཡོད་པ་ཞིག་སྐྱེ་
དགོས་ཤིང་། སྐྱེས་ཟིན་པ་སླར་ཡང་སྐྱེ་བ་ལ་དགོས་པ་མེད་ཅིང་།
དགོས་པ་ཡོད་ན་སླར་ཡང་སྐྱེ་བ་ཐུག་མེད་དུ་ཐལ་བ་དང་། ཕྱི་མས་མ་

སྐྱེས་པ་ཞིག་མི་སྐྱེ་བ་དེ་བཞིན་དུ། ༉ རྒྱུ་དུས་སུ་མ་སྐྱེས་པ་ཞིག་མི་སྐྱེ་
བས༑ སྐྱེས་ཟིན་པ་དེ་ཉིད་རྐྱེན་གྱིས་གསལ་དགོས་པར་འདོད་ཅིང་
གསལ་ཟིན་སླར་ཡང་གསལ་བ་དགོས་པ་མེད་( ༦༨བ)ཅིང། དགོས་
པ་ཡོད་ན་སླར་ཡང་གསལ་བ་ཐུག་མེད་དུ་འདོད་པའི་ཕྱིར།
གཉིས་པ་དེ་འགོག་བྱེད་སངས་རྒྱས་བསྐྱངས་ཀྱིས་འགྲེལ་པ
བཀོད་པ་ལ། ཁྱོད་ལྟར་ན་མྱུ་གུའི་རང་བཞིན་དང་མྱུ་གུའི་ངོ་བོ་ལས་
གཞན་དུ་མྱུ་གུ་བཞག་ཏུ་མེད་པས་དེས་ན་མྱུ་གུ་ས་བོན་གྱི་དུས་སུ་
གྲུབ་དགོས་ཤིང་། ས་བོན་གྱི་དུས་སུ་གྲུབ་པ་སླར་ཡང་ས་བོན་ལས་སྐྱེ་
དགོས་ན། སླར་ཡང་སྐྱེ་བ་དོན་མེད་དང་ཐུག་མེད་དུ་འགྱུར་རོ་ཞེས་
འགོག་པར་བྱེད་པ་ལ།འགྲེལ་པ་བུདྡྷ་པ་ལི་ཏ་ལས། དངོས་པོ་རྣམས་
བདག་ལས་སྐྱེ་བ་མེད་དེ་དེ་དག་གི་སྐྱེ་བ་དོན་མེད་པ་ཉིད་དུ་འགྱུར་
པའི་ཕྱིར་དང་། · ཤིན་ཏུ་ཐལ་བར་འགྱུར་བའི་ཕྱིར་རོ་དངོས་པོ་བདག་
གི་བདག་ཉིད་དུ་ཡོད་པ་རྣམས་ལ་ནི་ཡང་སྐྱེ་བ་ལ་དགོས་པ་མེད་དོ། །
ཅི་སྟེ་ཡོད་ཀྱང་སྐྱེ་ན་ནམ་ཡང་མི་སྐྱེ་བར་མི་འགྱུར་རོ། །ཞེས་གསུངས་
པའི་ཕྱིར། དེའི་དོན་ལ་ཁ་ཅིག་གིས། མྱུ་གུ་ཆོས་ཅན། སླར་ཡང་སྐྱེ་བ་
དོན་མེད་པར་ཐལ། བདག་ལས་སྐྱེ་བའི་ཕྱིར། མ་ཁྱབ་ན། སླར་ཡང་སྐྱེ་
བ་ཐུག་པ་མེད་པར་ཐལ། མ་ཁྱབ་པ་དེའི་ཕྱིར། ཞེས་པའི་ཐལ་འགྱུར་
དེ༑ འགྲེལ་པ་དེས་བསྟན་པའི་ཐལ་འགྱུར་ཡིན་ཟེར་ན། དེ་འདྲ་བའི་
ཐལ་འགྱུར་དང་པོ་དེ་དངོས་པོ་བདག་གི་བདག་ཉིད་དུ་ཡོད་པ་
རྣམས་ལ་ཞེས་པའི་སྐབས་ནས་བསྟན་པའི་ཐལ་འགྱུར་ཡིན་པར་ཐལ།
དམ་བཅའ་འཐད་པའི་ཕྱིར། འདོད་ན། དེ་འདྲ་བའི་ཐལ་འགྱུར་ཆོས་

ཚུལ་ལ། འགྲེལ་པའི་དོན་ཇི་ལྟར་དགོངས་པའི་ཚུལ་དང་། དགོངས་
ནས་སྐྱོན་བརྗོད་པའི་ཚུལ་དང༌། རྩོད་པ་སྤོང་བ་གསུམ་ལས། དང་པོ་
ལ༑ དགག་གཞག་གཉིས་ལས། དང་པོ་ལ། ཁ་ཅིག །སློབ་དཔོན་ལེགས་
ལྡན་འབྱེད་ཀྱིས་དངོས་པོ་རྣམས་བདག་ལས་སྐྱེ་བ་མེད་དེ་ཞེས་པའི་
མདོར་བསྟན་གྱི་འགྲེལ་པ་ལ་སླར་ཡང་གི་དོན་ཡོད་པར་དགོངས་
ཤིང་ཐལ་འགྱུར་གྱི་བཟློག་དོན་སླར་ཡང་སྐྱེ་བ་དོན་བཅས་ཐུག་
བཅས་རྟགས་སུ་འགོད་ན། དེ་མི་བཞེད་པའི་དབུ་མ་པའི་གྲུབ་མཐའ་
དང་འགལ་ཞེས་སྐྱོན་བརྗོད་པ་ཡིན་ཞེ་ན། འོ་ན་འགྲེལ་པ་དེས། སྐྱེ་
ལྡན་གྱི་དངོས་པོ་རྣམས་ཆོས་ཅན། སླར་ཡང་སྐྱེ་བ་དོན་མེད་པར་ཐལ།
བདག་ལས་སྐྱེ་བའི་ཕྱིར། མ་ཁྱབ་ན། སླར་ཡང་སྐྱེ་བ་ཐུག་མེད་དུ་ཐལ།
མ་ཁྱབ་པ་དེའི་ཕྱིར་ཞེས་པའི་ཐལ་འགྱུར་བསྟན་པར་དགོངས་པར་
ཐལ༑ དམ་བཅའ་འཐད་པའི་ཕྱིར། འདོད་ན། མི་འཐད་པར་ཐལ། དེ་
འདྲ་བའི་ཐལ་འགྱུར་དེའི་ཁྱབ་པ་གྲངས་ཅན་གྱི་ཁས་བླངས་ལ་འགྲོ་
དོན་མེད་པའི་ཁྱབ་པ་འགལ་ཁྱབ་ཏུ་སོང་ཞིང་། ཐལ་འགྱུར་དེས་
འཕངས་པའི་སྦྱོར་བའི་གཏན་ཚིགས་ཀྱང་གཞི་མ་གྲུབ་པས་ཐལ་
འགྱུར་དང་གཏན་ཚིགས་ལ་དེ་ལས་སྐྱོན་ཆེ་བ་མེད་པས་དེའི་སྒོ་ནས་
སྐྱོན་མི་བརྗོད་པར། > སླར་ཡང་སྐྱེ་བ་དོན་བཅས་དང་ཐུག་བཅས་མི་
བཞེད་པའི་དབུ་མ་པའི་གྲུབ་མཐའ་དང་འགལ་ཞེས་ཟེར་དགོས་པ་
བྱུང་བས་སློབ་དཔོན་ལེགས་ལྡན་འབྱེད་ལྟ་བུའི་མཁས་པ་དེ་བས་
ཤིན་ཏུ་ངོ་མཚར་ཆེ་བའི་ཕྱིར། ཁ་ཅིག་གིས་འགྲེལ་པ་དེས་བདག་སྐྱེ་

སྐབས་ནས་བསྟན་པའི་དངོས་ཟིན་གྱི་ཐལ་འགྱུར་དང་། རྒྱུ་དུས་སུ་མི་
གསལ་བའི་ཚུལ་གྱི་ཡོད་པར་འདོད་པའི་མྱུ་གུ་ཆོས་ཅན།བདག་ལས་
མི་སྐྱེ་སྟེ། སྐྱེ་བ་དོན་བཅས་ཐུག་བཅས་ཡིན་པའི་ཕྱིར། ཞེས་པའི་སྦྱོར་
བ་དེ་ཤུགས་བསྟན་གྱི་སྦྱོར་བ་དང༌། སྐྱེ་ལྡན་གྱི་དངོས་པོ་རྣམས་ཆོས་
ཅན༑ སླར་ཡང་སྐྱེ་བ་དོན་མེད་པར་ཐལ། རང་གི་བདག་ཉིད་དུ་གྲུབ་
ཟིན་ཡོད་པའི་ཕྱིར། མ་ཁྱབ་ན་དེ་ཆོས་ཅན། སླར་ཡང་སྐྱེ་བ་ཐུག་མེད་
དུ་ཐལ། རང་གི་བདག་ཉིད་དུ་གྲུབ་ཟིན་ཡོད་ཀྱང་སླར་ཡང་སྐྱེ་བ་
དགོས་པ་དང་བཅས་པའི་ཕྱིར། ཞེས་པའི་ཐལ་འགྱུར་དེ། རྒྱས་བཤད་
ཀྱི་སྐབས་ནས་བསྟན་པའི་ཐལ་འགྱུར་དུ་དགོངས་པའི་ཕྱིར། གཉིས་
པ་སྐྱོན་བརྗོད་པའི་ཚུལ་དངོས་ལ། བདག་སྐྱེ་འགོག་ནུས་ཀྱི་གཏན་
ཚིགས་དང་དཔེ་མ་བསྟན་པའི་སྒོ་ནས་སྐྱོན་བརྗོད་པའི་ཚུལ་དང་།
དབུ་མ་པས་བདག་སྐྱེ་མེད་པར་དམ་བཅས་པའི་དམ་བཅའ་ལ་
གྲངས་ཅན་གཞན་གྱིས་སྨྲས་པའི་ཉེས་པ་མ་བསལ་པའི་སྒོ་ནས་སྐྱོན་
བརྗོད་ཚུལ་དང༌། གལ་ཏེ་བཟློག་དོན་རྟགས་སུ་འགོད་ན། དབུ་མ་
པའི་གྲུབ་མཐའ་དང་འགལ་བའི་སྒོ་ནས་སྐྱོན་( ༧༠ན)བརྗོད་ཚུལ་
དང་གསུམ་ལས། དང་པོ་ནི། དངོས་པོ་རྣམས་བདག་ལས་སྐྱེ་བ་མེད་
དེ་ཞེས་པའི་འགྲེལ་པ་འདིས་བདག་སྐྱེ་འགོག་ཚུལ་དེ་མི་འཐད་པར་
ཐལ༑ དེས་བདག་སྐྱེ་འགོག་ནུས་ཀྱི་རྟགས་དཔེ་ཡང་དག་མ་བསྟན་
པའི་ཕྱིར། དེར་ཐལ། དངོས་ཟིན་ལྟར་ན་སྐྱེ་ལྡན་གྱི་དངོས་པོ་རྣམས་
ཆོས་ཅན། བདག་ལས་མི་སྐྱེ་སྟེ། སྐྱེ་བ་དོན་མེད་དང་ཐུག་མེད་ཡིན་
པའི་ཕྱིར་ཞེས་པའམ། ཡང་ན་བདག་ལས་མི་སྐྱེ་སྟེ། བདག་ལས་སྐྱེ་ན་

དེ་དག་གི་སྐྱེ་བ་དོན་མེད་དང་ཐུག་མེད་དུ་འགྱུར་དགོས་པའི་ཕྱིར།
ཞེས་པ་གང་རུང་ལས་མ་འདས། དང་པོ་ལྟར་ན་དབུ་མ་པ་ལ་གཏན་
ཚིགས་མ་གྲུབ་པའི་སྐྱོན་དུ་འགྱུར། ཕྱི་མ་ལྟར་ན་གྲངས་ཅན་ལ་གྲུབ་
ཟི ན ་བ སྒྲུབ ས་པ འི་མ ་གྲུབ་པའི་གཏན་ཚིགས་སུ་འགྱུར་པའི་ཕྱིར།
དང་པོ་དེར་ཐལ། དབུ་མ་པས་སྐྱེ་བ་དོན་བཅས་དང་ཐུག་བཅས་སུ་
འདོད་པའི་ཕྱིར། ཕྱི་མ་དེར་ཐལ། གྲངས་ཅན་གྱིས་སྐྱེ་བ་དོན་བཅས་
དང་ཐུག་བཅས་ཁས་བླངས་བདག ་ལས་སྐྱེ་ན་སྐྱེ་བ་དོན་མེད་དང་
ཐུག་མེད་དུ་འགྱུར་བར་ཚད་མས་ངེས་ན། བདག་སྐྱེ་མེད་པར་ཚད་
མས་ངེས་དགོས་པའི་ཕྱིར། གཉིས་པ་ལ། གྲངས་ཅན་ན་རེ། ཁྱོད་ཀྱི་
བདག་ལས་མི་སྐྱེ་ཞེས་པའི་དོན། མངོན་པར་གསལ་ཟིན་པའི་མྱུ་གུ་
བདག་ལས་མི་སྐྱེ་ཞེས་པའི་དོན་ཡིན་ནམ། རྒྱུ་དུས་སུ་མངོན་པར་མི་
གསལ་བའི་ཚུལ་གྱི་ཡོད་པའི་མྱུ་གུ་བདག་ལས་མི་སྐྱེ་ཞེས་པའི་དོན་
གང་ཡིན། དང་པོ་ལྟར་ན་མི་འཐད་དེ། ངེད་གྲངས་ཅན་ལ་གྲུབ་ཟིན་
བསྒྲུབས་པར་འགྱུར་པའི་ཕྱིར། དེར་ཐལ། ངེད་གྲངས་ཅན་གྱིས་
མངོན་པར་གསལ་ཟིན་གྱི་མྱུ་གུ་བདག་ལས་སྐྱེ་བ་ཁས་མ་བླངས་པའི་
ཕྱིར༑ གཉིས་པ་ལྟར་ན། དེ་ལྟ་བུའི་མྱུ་གུ་བདག་ལས་མི་སྐྱེ་བ་ལ་ཡོད་
པའི་ཆོས་མེད་པས། གཏན་ཚིགས་གང་བཀོད་ཀྱང་ཁྱབ་པ་འགལ་
ཁྱབ་དུ་འགྱུར་བའི་ཕྱིར། གསུམ་པ་ལ། གལ་ཏེ་བཟློག་དོན་རྟགས་སུ་
བཀོད་ན་དབུ་མ་པའི་གྲུབ་མཐའ་དང་འགལ་བའི་སྐྱོན་ཡོད་དེ། ཐལ་
འགྱུར་ཙམ་ལ་བརྟེན་ནས་བདག་སྐྱེ་མེད་པར་རྟོགས་པའི་རྗེས་དཔག་
བསྐྱེད་མི་ནུས་པས། རྟགས་དཔེ་ངེས་པར་འགོད་དགོས་ཤིང་དངོས་

ཟིན་ལྟར་འགོད་མི་རུང་བ་གོང་དུ་བཤད་ཟིན་པས་དེས་ན་སྐྱེ་ལྡན་གྱི་
དངོས་པོ་རྣམས་ཆོས་ཅན། བདག་ལས་མི་སྐྱེ་སྟེ་བདག་ལས་སྐྱེ་ན་སྐྱེ་
བ་དོན་མེད་དུ་འགྱུར་དགོས་པ་ལས་དོན་དང་བཅས་པའི་ཕྱིར། ཐུག་
( ༧༠བ)མེད་དུ་འགྱུར་དགོས་པ་ལས་ཐུག་པ་དང་བཅས་པའི་ཕྱིར།
ཞེས་པའི་བཟློག་དོན་སྐྱེ་བ་དོན་བཅས་དང་ཐུག་བཅས་རྟགས་སུ་
འགོད་པར་མངོན། དེ་འགོད་ན་བདག་སྐྱེ་རྣམ་པར་བཅད་ཙམ་མ་
ཡིན་པས་སྐྱེ་བ་ཞིག་བསྒྲུབ་བྱར་བྱས་པར་འགྱུར། དེ་ལྟར་ན། བདག་
སྐྱེ་མེད་པར་དམ་བཅས་པས་དམ་བཅའི་བཞེད་དོན་མེད་དགག་ཏུ་
ཁས་བླངས་པའི་དབུ་མ་པའི་གྲུབ་མཐའ་དང་འགལ་བའི་སྐྱོན་ཡོད་
པའི་ཕྱིར། སྐྱེ་བ་དོན་བཅས་ཐུག་བཅས་རྟགས་སུ་འགོད་ན། བདག་སྐྱེ་
བཀག་ཙམ་ལས་གཞན་པའི་སྐྱེ་བ་ཞིག་བསྒྲུབ་བྱར་འགྱུར་བའི་རྒྱུ་
མཚན་ཡོད་དེ།  ཾ དངོས་ཟིན་གྱི་རྟགས་བཟློག་པའི་དོན་སྐྱེ་བ་དོན་
བཅས་དང་ཐུག་བཅས་རྟགས་སུ་འགོད་ན།  ཿ དངོས་ཟིན་གྱི་དམ་
བཅའ་ཡང་བཟློག་དགོས་ཏེ་མཚུངས་པའི་ཕྱིར། མཚུངས་པའི་དོན་
ཡང་རྟགས་ཁྱད་པར་ཅན་སྐྱེ་བ་དོན་བཅས་དང་ཐུག་བཅས་རྟགས་
སུ་འགོད་ན། བདག་སྐྱེ་རྣམ་པར་བཅད་ཙམ་ལས་གཞན་པའི་སྐྱེ་བ་
ཞིག་བསྒྲུབ་བྱར་བྱེད་པ་མངོན་པའི་དོན་ཡིན་གྱིས། རྒྱུ་མཚན་
མཚུངས་པའི་དོན་མ་ཡིན་ཏེ། བདག་སྐྱེ་མེད་པ་དང་། སྐྱེ་བ་དོན་མེད་
དང་ཐུག་མེད་ལ་རིགས་པའི་གནོད་པ་ཡོད་མེད་མི་མཚུངས་པའི་ཕྱིར།
དེ་ཡང་དངོས་ཟིན་གྱི་རྟགས་བཟློག་པ་ལྟར་བྱར་མེད་དེ། བདག་སྐྱེ་
འགོག་པའི་སྐབས་སུ་བདག་སྐྱེ་སྒྲུབ་པ་མི་རིགས་པའི་ཕྱིར། དངོས་
·

ཟི ན ་གྱི ་ད མ ་བ ཅ འ ་བ ཟློག ་པའི་དོན་དམ་བཅའ་ཡིན ་པ ར ་ཐལ།
དངོས་ཟིན་གྱི་རྟགས་བཟློག་པའི་དོན་རྟགས་ཡིན་པའི་ཕྱིར།ཞེས་
ནན་གྱི་འཕུལ་བ་ཡང་མ་ཡིན་ཏེ། རིགས་པ་སྨྲ་བའི་དོགས་པ་དཔྱོད་
པའི་སྐབས་ཡིན་པའི་ཕྱིར། བདག་སྐྱེ་རྣམ་པར་བཅད་ཙམ་ལས་
གཞན་པའི་སྐྱེ་བ་བསྒྲུབ་བྱར་བྱས་ན་དབུ་མ་པའི་གྲུབ་མཐའ་དང
འགལ་བའི་རྒྱུ་མཚན་ཡོད་དེ། དེ་བསྒྲུབ་བྱར་བྱས་ན་གཞན་སྐྱེ་འཕེན་
པར་འགྱུར། གཞན་སྐྱེ་འཕེན་ན་བདག་སྐྱེ་མེད་པར་དམ་བཅས་པའི་
དམ་བཅའི་བཞེད་དོན་མེད་དགག་ཏུ་འདོད་པའི་དབུ་མའི་གྲུབ་
མཐའ་དང་འགལ་བའི་ཕྱིར། དེ་བསྒྲུབ་བྱར་བྱེད་ན་གཞན་སྐྱེ་འཕེན་
པ་ཡིན་ཏེ། དངོས་པོའི་སྐྱེ་བ་ལ་བདག་སྐྱེ་དང་གཞན་སྐྱེ་གཉིས་སུ་ཁ་
ཚོན་ཆོད། སྐྱེ་བ་ཞིག་ནི་བསྒྲུབ་བྱར་བྱས་བདག་སྐྱེ་ནི་བཀག །དེས་ན་
གཞན་སྐྱེ་འཕེན་པའི་ཕྱིར། དེར་ཐལ། དཔེར་ན་སྐྱེས་བུ་གཅིག་རྒྱལ་
རིགས་དང་བྲམ་ཟེའི་རིགས་གང་རུང་དུ་ངེས་ཁྱད་པར་མ་ངེས་པ་ན་
རྒྱལ་རིགས་མ་ཡིན་ཞེས་བརྗོད་པའི་ཚེ་བྲམ་ཟེའི་རིགས་སུ་གོ་བ་ལྟ་བུ་
( ༧ ༡ན) ཡིན་པའི་ཕྱིར། དེར་ཐལ། ཚིག་གསལ་ལས། འདི་ལ་ཁ་ཅིག་
གིས་དེ་ནི་རིགས་པ་མ་ཡིན་ཏེ་གཏན་ཚིགས་དང་དཔེ་མ་བརྗོད་པའི་
ཕྱིར་དང་། གཞན་གྱིས་སྨྲས་པའི་ཉེས་པ་མ་བསལ་བའི་ཕྱིར། ཐལ་
བར་འགྱུར་བའི་ཚིག་ཡིན་པའི་ཕྱིར།སྐབས་ཀྱི་དོན་ལས་བཟློག་པ་
བསྒྲུབ་པར་བྱ་བ་དང་། དེའི་ཆོས་བཟློག་པའི་དོན་མངོན་པས་དངོས་
པོ་རྣམས་གཞན་ལས་སྐྱེ་བར་འགྱུར་བ་དང་། སྐྱེ་བ་འབྲས་བུ་དང་
བཅས་པ་ཉིད་དུ་འགྱུར་བ་དང༌། སྐྱེ་བ་ཐུག་པ་ཡོད་པར་འགྱུར་བའི་

ཕྱིར་གྲུབ་པའི་མཐའ་དང་འགལ་བར་འགྱུར་རོ། །ཞེས་སྐྱོན་སྨྲ་སྟེ།
ཞེས་གསུངས་པའི་ཕྱིར།
༈ གསུམ་པ་རྩོད་པ་སྤོང་བ་ལ། ཁ་ཅིག་གིས་སློབ་དཔོན་ལེགས་
ལྡན་འབྱེད་ཀྱིས་འགྲེལ་པའི་དོན་དགོངས་པའི་ཚུལ་དང་། དགོངས་
ནས་སྐྱོན་བརྗོད་པའི་ཚུལ་དེ་མི་འཐད་དེ། ལེགས་ལྡན་འབྱེད་ཀྱིས་
མདོར་བསྟན་ལ་སླར་ཡང་གི་དོན་ཡོད་པ་དགོངས་ཤིང་སྐྱོན་བརྗོད་
ཚུལ་ཡང་འགྲེལ་པ་དེས་བདག་སྐྱེ་འགོག་ཚུལ་དེ་མི་འཐད་དེ། འདི་
ལྟར་འགྲེལ་པ་དེས་གཏན་ཚིགས་ཀྱི་དབང་དུ་བྱས་ནས་བདག་སྐྱེ་
འགོག་གམ། ཐལ་འགྱུར་གྱི་དབང་དུ་བྱས་ནས་འགོག །དང་པོ་ལྟར་ན་
མི་འཐད་དེ། འགྲེལ་པ་འདིས་བདག་སྐྱེ་འགོག་ནུས་ཀྱི་རྟགས་དཔེ་
ཡང་དག་དངོས་སུ་མ་བསྟན་པའི་ཕྱིར། ཕྱི་མ་ལྟར་ན་སྐྱེ་ལྡན་གྱི་
དངོས་པོ་རྣམས་ཆོས་ཅན། སླར་ཡང་སྐྱེ་བ་དོན་མེད་དང་ཐུག་མེད་
ཡིན་པར་ཐལ། བདག་ལས་སྐྱེ་བའི་ཕྱིར་ཞེས་པའི་ཐལ་འགྱུར་འདི།
བདག་སྐྱེ་འགོག་བྱེད་ཀྱི་བཟློག་དོན་ཚུལ་གསུམ་འཕེན་པའི་ཐལ་
འགྱུར་ཡིན་པར་ཐལ། ཐལ་འགྱུར་གྱི་དབང་དུ་བྱས་ནས་བདག་སྐྱེ་
འགོག་པ་གང་ཞིག །སྒྲུབ་བྱེད་མི་འཕེན་པའི་ཐལ་འགྱུར་གྱིས་བདག་
སྐྱེ་འགོག་མི་ནུས་པའི་ཕྱིར། འདོད་ན། སླར་ཡང་སྐྱེ་བ་དོན་བཅས་
ཐུག་བཅས་དེ། ཐལ་འགྱུར་དེས་འཕངས་པའི་སྦྱོར་བའི་གཏན་ཚིགས་
ཡང་དག་ཡིན་པར་ཐལ། འདོད་པའི་ཕྱིར། འདོད་ན། མི་རིགས་ཏེ།
སླར་ཡང་སྐྱེ་བ་དོན་བཅས་དང་ཐུག་བཅས་མི་བཞེད་པའི་དབུ་མ་
པའི་གྲུབ་མཐའ་དང་འགལ་བའི་ཕྱིར་ཞེས་པ་དང་། གཞན་སྐྱེ་འཕེན་

གྲུབ་པའི་རྒྱུ་གཞན་ལས་རང་གི་མཚན་ཉིད་ཀྱིས་གྲུབ་པའི་འབྲས་བུ་
གཞན་སྐྱེ་བ་དེའི་དགོངས་པར་བཞེད་པའི་ཕྱིར། དེར་ཐལ། རྒྱུ་དང་
འབྲས་བུ་རང་གི་མཚན་ཉིད་ཀྱིས་གྲུབ་པ་དེའི་དགོངས་པར་བཞེད་
པའི་ཕྱིར། གཞན་སྐྱེ་འཕེན་ཚུལ་དེ་ཡང་མི་རིགས་ཏེ། སླར་ཡང་སྐྱེ་བ་
དོན་བཅས་དང་ཐུག་བཅས་ཡིན་ན། བདག་སྐྱེའི་དོན་དུ་འགྱུར་བ་
རིགས་པ་སྨྲ་བ་རྣམས་ཀྱི་ལུགས་ཡིན་གྱི་སླར་ཡང་སྐྱེ་བ་དོན་བཅས་
དང་ཐུག་བཅས་ཡིན་ན། གཞན་སྐྱེའི་དོན་དུ་འགྱུར་བ་རིགས་པ་སྨྲ་བ་
རྣམས་ཀྱི་ལུགས་མ་ཡིན་པའི་ཕྱིར། ཐལ་བར་འགྱུར་བ་བཟློག་པའི་
དོན་དང་ཡང་ཞེས་སོགས་གསུངས་པས་ལེགས་ལྡན་འབྱེད་ཀྱིས་སླར་
ཡང་གི་དོན་དགོངས་པར་མི་འགྲུབ་པར་ཐལ། དེ་ལྟར་གསུངས་པས་
མ་དགོངས་པར་འགྲུབ་པའི་ཕྱིར། དེར་ཐལ། དེ་དག་གི་སྐྱེ་བ་དོན
མེད་པ་ཉིད་དུ་འགྱུར་བའི་ཕྱིར་དང་། ཞེས་སོགས་ཀྱིས། སྐྱེ་ལྡན་གྱི་
དངོས་པོ་རྣམས་ཆོས་ཅན། སྐྱེ་བ་དོན་མེད་དང་ཐུག་མེད་ཡིན་པར་
ཐལ༑ བདག་ལས་སྐྱེ་བའི་ཕྱིར། ཞེས་པའི་ཐལ་འགྱུར་( ༧༢ན)ཙམ་
བསྟན་པ་མ་ཡིན་པར། དེ་རྣམས་ཆོས་ཅན། སླར་ཡང་སྐྱེ་བ་དོན་མེད་
དང་ཐུག་མེད་ཡིན་པར་ཐལ། རང་གི་བདག་ཉིད་དུ་གྲུབ་ཟིན་ཡོད་
པའི་ཕྱིར། ཞེས་པའི་ཐལ་འགྱུར་བསྟན་པས། དེའི་བཟློག་དོན་སླར་
ཡང་སྐྱེ་བ་དོན་བཅས་དང་ཐུག་བཅས་ཕ་རོལ་གྲངས་ཅན་གྱིས་ཁས་
བླངས་དགོས་ཀྱི། ཁོ་བོ་ཅག་སངས་རྒྱས་བསྐྱངས་ཀྱིས་ཁས་བླངས་
པའི་ཉེས་པ་མེད་དོ་ཞེས་ཟླ་བས་སྐྱོན་སྤོངས་མཛད་པ་གང་ཞིག
ལེགས་ལྡན་འབྱེད་ཀྱི་སླར་ཡང་གི་དོན་དགོངས་ན་དེ་ལྟ་བུའི་སྐྱོན་

སྤོང་མི་དགོས་པའི་ཕྱིར། དེར་ཐལ། ལེགས་ལྡན་གྱིས་སངས་རྒྱས་
བསྐྱངས་སླར་ཡང་སྐྱེ་བ་དོན་བཅས་དང་ཐུག་བཅས་མི་བཞེད་པ་
དགོངས་ཟིན་པའི་ཕྱིར། སྦྱར་བའི་བཟློག་ཚུལ་དེ་ལྡོག་ཁྱབ་ཀྱི་བཟློག་
ཚུལ་མ་ཡིན་ཀྱང་། དངོས་ཟིན་གྱི་རྟགས་བཟློག་ན་དམ་བཅའ་བཟློག་
དགོས་པར་འདོད་པའི་རྒྱུ་མཚན་ཡོད་དེ། ལེགས་ལྡན་འབྱེད་བདག་
སྐྱེ་མེད་པར་རྟོགས་པའི་རྗེས་དཔག་སྐྱེ་བ་ལ་རང་རྒྱུད་ཀྱི་གཏན
ཚིགས་ཤིག་ངེས་པར་འགོད་དགོས་པ་ཕུགས་སུ་ཚངས་པའི་ཕྱིར།
རྟགས་ཆོས་སོ་སོར་བཟློག་པས་དངོས་ཟིན་གྱི་རྟགས་བཟློག་ན་དངོས་
ཟིན་གྱི་དམ་བཅའ་བཟློག་དགོས་པ་མི་མཚུངས་པས་སྐྱོན་བརྗོད་པ་
ཡང་མི་འཐད་དེ། སྤྱིར་རྟགས་བཟློག་ན་དམ་བཅའ་བཟློག་མི་དགོས་
ཀྱང་༑ ལེགས་ལྡན་འབྱེད་དེ་ལྟར་བཞེད་པའི་རྒྱུ་མཚན། རྟགས་ཁྱད་
པར་ཅན་སྐྱེ་བ་དོན་བཅས་དང་ཐུག་བཅས་རྟགས་སུ་བཀོད་པས།
བདག་སྐྱེ་རྣམ་པར་བཅད་ཙམ་ལས་གཞན་པའི་སྐྱེ་བ་ཞིག་བསྒྲུབ་
བྱར་བྱེད་འདོད་པ་དགོངས་པའི་ཕྱིར། གཞན་ཡང་ལེགས་ལྡན་གྱིས་
གྲུབ་མཐའ་དང་འགལ་ཞེས་རྩོད་པ་དེ།བདག་སྐྱེ་མེད་པར་དམ་
བཅའ་བའི་དངོས་ཟིན་ལས་བཟློག་པས། དབུ་མ་པའི་གྲུབ་མཐའ་
དང་འགལ་ཞེས་སྐྱོན་བརྗོད་པ་མ་ཡིན་པར་ཐལ། ཁྱོད་ཀྱིས་ཤེས་རབ་
སྒྲོན་མེའི་སྐྱོན་བརྗོད་ཚུལ་དེ་འཐད་པའི་ཕྱིར། འདོད་ན། དེ་ལྟར་སྐྱོན་
བརྗོད་པ་ཡིན་པར་ཐལ། སྐབས་ཀྱི་དོན་ལས་བཟློག་པས་བསྒྲུབ་པར་
བྱ་བ་དང་། ཞེས་སོགས་ཀྱི་གཞུང་དེ། ལེགས་ལྡན་འབྱེད་ཀྱི་རང་
གཞུང་རྣམ་དག་ཡིན་པའི་ཕྱིར། བྱས་པ་ལ་ཁོ་ན་རེ། སྐབས་ཀྱི་དོན་སྐྱེ་

ལྡན་གྱི་དངོས་པོ་རྣམས་ཆོས་ཅན། སླར་ཡང་སྐྱེ་བ་དོན་མེད་དང་ཐུག་
མེད་ཡིན་པར་ཐལ། བདག་ལས་སྐྱེ་བའི་ཕྱིར། ཞེས་པའི་ཐལ་འགྱུར་གྱི་
རྟགས་བཟློག་པ་བསྒྲུབ་བྱ་དང་། ཐལ་ཆོས་( ༧༢ བ)བཟློག་པ་རྟགས་
སུ་བྱས་ནས། སླར་ཡང་སྐྱེ་བ་དོན་བཅས་དང་ཐུག་བཅས་མི་བཞེད་
པའི་དབུ་མའི་གྲུབ་མཐའ་དང་འགལ་ཞེས་པའི་དོན་ཡིན་ནོ་ཟེར་ན་
ཡང་མི་འཐད་དེ། ཤེས་རབ་སྒྲོན་མེ་ལས། སྐབས་ཀྱི་དོན་ལས་བཟློག་
པས་བསྒྲུབ་པར་བྱ་བ་དང་དེའི་ཆོས་བཟློག་པས་དོན་མངོན་པས་
དངོས་པོ་རྣམས་གཞན་ལས ས་སྐྱེ་བར་འགྱུར་བ་དང་། ཞེས་གསུངས་
པའི་ཕྱིར། རྣམ་བཤད་རིགས་པའི་རྒྱ་མཚོ་ལས་ཀྱང་། འདིའི་ཐལ་ཆོས་
ཀྱི་རྟགས་བཟློག་པ་མ་ཡིན་ཏེ་བསྒྲུབ་པར་བྱ་བ་བཟློག་པ་ཞེས་བཤད་
པའི་ཕྱིར་དང་བདག་སྐྱེ་མེད་པ་རྟགས་སུ་མ་སྨྲས་པའི་ཕྱིར། ཞེས་
གསུངས་པའི་ཕྱིར། ཁོ་ན་རེ་སྐྱོན་མེད་དེ། དངོས་ཟིན་གྱི་སྐབས་ཀྱི་
དོན་ལས་བཟློག་པས་བསྒྲུབ་བྱ་གསལ་བར་འཐོན། དེའི་ཐལ་ཆོས་
བཟློག་པས་རྟགས་གསལ་བར་འཐོན་ཞེས་པའི་དོན་ཡིན་ནོ་ཟེར་ན།
དེ་ཡང་མི་འཐད་པར་ཐལ། ཤེས་རབ་སྒྲོན་མེ་ལས། དམ་བཅའ་བཟློག་
པས་གཞན་སྐྱེ་འཕེན་པར་གསུངས་སྤྱན་རས་གཟིགས་བརྟུལ་ཞུགས་
ལས་ཀྱང་དེ་ལྟར་གསལ་བར་གསུངས་པའི་ཕྱིར། དེ་ཉིད་ལས། དེའི་
ཕྱིར་བསྒྲུབ་པར་བྱ་བ་དང་དེའི་ཆོས་བཟློག་པའི་དོན་མངོན་པས་
ཞེས་བྱ་བར་སྨྲས་ཏེ་བསྒྲུབ་པར་བྱ་བ་ཞེས་གསུངས་པ་ནི་དངོས་པོ་
རྣམས་བདག་གི་བདག་ཉིད་ལས་སྐྱེ་བ་མེད་དེ་ཞེས་བསྒྲུབ་པར་བྱའོ། །
དེ་བཟློག་པའི་དོན་མངོན་པས་ཞེས་བྱ་བ་ནི་དངོས་པོ་རྣམས་བདག་

བཅས་དང་ཐུག་བཅས་ཡིན་པའི་ཕྱིར། འདོད་ན། རང་གི་རྒྱུའི་དུས་སུ་
རང་གི་རྒྱུ་དང་ངོ་བོ་གཅིག་ཏུ་ཡོད་དམ། ངོ་བོ་ཐ་དད་དུ་ཡོད་ངོ་བོ་
གཅིག་ཏུ་ཡོད་ན་བདག་སྐྱེར་འགྱུར།  ཿ ངོ་བོ་ཐ་དད་དུ་ཡོད་ན་དོན
དམ་པའི་གཞན་སྐྱེ་ཡིན་པར་ཐལ། འདོད་པ་གང་ཞིག །ཐ་སྙད་པའི་
སྐྱེ་ཚུལ་ལ་དེ་ལྟར་མི་འཐད་པའི་ཕྱིར། འདོད་ན། དོན་དམ་པའི་
གཞན་སྐྱེ་མི་བཞེད་པའི་དབུ་མ་པའི་གྲུབ་མཐའ་དང་འགལ་བར་
འགྱུར་ཞེ་ན། དེ་མི་འཐད་པར་ཐལ། རྣམ་བཤད་རིགས་པའི་རྒྱ་མཚོ་
དང་མི་མཐུན་ཞིང་། ཤེས་རབ་སྒྲོན་མེ་ལས་སྐྱོན་བརྗོད་པ་ན། མདོར་
བསྟན་དྲངས་རྒྱས་བཤད་མ་དྲངས་པར་སྐྱོན་བརྗོད་པའི་ཕྱིར་དང་།
སྐྱོན་སྟོན་ཚུལ་ཡང་བདག་སྐྱེ་མེད་པར་དམ་བཅས་པའི་དམ་བཅའི་
བཞེད་དོན་མེད་དགག་ཏུ་ཁས་བླངས་པའི་དབུ་མ་པའི་གྲུབ་མཐའ་
དང་འགལ་བའི་སྐྱོན་ཡོད་པར་བརྗོད་པ་ཡིན་གྱི། སླར་ཡང་སྐྱེ་བ་དོན་
བཅས་དང་ཐུག་བཅས་མི་བཞེད་པའི་དབུ་མའི་གྲུབ་མཐའ་ད་
འགལ་བའི་སྐྱོན་བརྗོད་མ་མཛད་པའི་ཕྱིར། ཁ་ཅིག་གིས། སངས་རྒྱས་
བསྐྱངས་ཀྱི་འགྲེལ་པ་འདིས་བདག་སྐྱེ་འགོག་པ་དེ་རྟགས་དཔེ
དབང་དུ་བྱས་ནས་འགོག་གམ། ཐལ་འགྱུར་གྱི་དབང་དུ་བྱས་ནས་
འགོག །ཕྱི་མ་ལྟར་ན་སྐྱེ་ལྡན་གྱི་དངོས་པོ་རྣམས་ཆོས་ཅན། སླར་ཡང་
སྐྱེ་བ་དོན་བཅས་དང་ཐུག་བཅས་མ་ཡིན་པར་ཐལ། བདག་ལས་སྐྱེ་
བའི་ཕྱིར། ཞེས་པའི་ཐལ་འགྱུར་འདི་བདག་སྐྱེ་འགོག་ནུས་ཀྱི་སྒྲུབ་
བྱེད་ཡང་དག་འཕེན་པའི་ཐལ་འགྱུར་ཡིན་པར་ཐལ། དེ་རང་ཉིད་
གང་ལ་འཕེན་པའི་འཕེན་ཡུལ་གྱི་གང་ཟག་གི་རྒྱུད་ལ་བདག་སྐྱེ་མེད་

པར་རྟོགས་པའི་རྗེས་དཔག་སྐྱེ་ནུས་དང་། བདག་སྐྱེ་ཡོད་པར་འཛིན་
པའི་ལོག་རྟོག་མངོན་གྱུར་བ་གཞོམ་ནུས་ཡིན་པའི་ཕྱིར། འདོད་ན།
སླར་ཡང་སྐྱེ་བ་དོན་བཅས་དང་ཐུག་བཅས་དེ་བདག་སྐྱེ་མེད་པར་
སྒྲུབ་པའི་( ༧༣ བ)སྦྱོར་བའི་གཏན་ཚིགས་ཡང་དག་ཡིན་པར་ཐལ།
འདོད་པའི་ཕྱིར། འདོད་ན་སླར་ཡང་སྐྱེ་བ་དོན་བཅས་དང་ཐུག་
བཅས་མི་བཞེད་པའི་དབུ་མ་པའི་གྲུབ་མཐའ་དང་འགལ། གཞན་སྐྱེ་
འཕེན་ཚུལ་ཡང་འགྲེལ་པ་འདིས་སྐྱེ་བ་ཞིག་བསྒྲུབ་བྱའི་ཆོས་སུ་བྱས་
པར་ཐལ། སླར་ཡང་སྐྱེ་བ་དོན་བཅས་དང་ཐུག་བཅས་རྟགས་སུ་
བཀོད་པའི་ཕྱིར། འདོད་ན། བདག་སྐྱེ་རྣམ་པར་བཅད་ཙམ་མ་ཡིན་
པའི་སྐྱེ་བ་ཞིག་བསྒྲུབ་བྱའི་ཆོས་སུ་བྱས་པར་ཐལ། འདོད་པའི་ཕྱིར།
འདོད་ན། དེ་འདྲའི་སྐྱེ་བ་དེ་བདག་སྐྱེ་མེད་པར་སྒྲུབ་པའི་དངོས་ཀྱི་
བསྒྲུབ་བྱའི་ཆོས་སུ་བཟུང་བྱ་ཡིན་པར་ཐལ། འདོད་པའི་ཕྱིར། འདོད་
ན༑ དེ་འདྲའི་སྐྱེ་བ་དེ་བདག་སྐྱེ་མེད་པར་རྟོགས་པའི་རྗེས་དཔག་གི་
དངོས་ཀྱི་གཞལ་བྱ་ཡིན་པར་ཐལ། འདོད་པའི་ཕྱིར། འདོད་ན། དེ་
དེའི་གཞལ་བྱར་གྱུར་པའི་སྐྱེ་བ་ཡིན་པར་ཐལ། དེའི་གཞལ་བྱ་གང་
ཞིག །སྐྱེ་བ་ཡིན་པའི་ཕྱིར། འདོད་ན། བློས་བཞག་པ་མ་ཡིན་པར་
དཔྱད་མཐར་རྙེད་པའི་སྐྱེ་བ་ཡིན་པར་ཐལ། འདོད་པའི་ཕྱིར། འདོད་
ན༑ དོན་དམ་པའི་གཞན་སྐྱེ་ཡིན་པར་ཐལ། འདོད་པའི་ཕྱིར། འདོད་
ན། དོན་དམ་པའི་གཞན་སྐྱེ་མི་བཞེད་པའི་དབུ་མ་པའི་གྲུབ་མཐའ་
དང་འགལ་ཞེས་ཟེར་ན། འོ་ན། ལེགས་ལྡན་འབྱེད་ཀྱིས་སངས་རྒྱས་
བསྐྱངས་ཐལ་འགྱུར་ལ་བརྟེན་ནས་བདག་སྐྱེ་མེད་པར་རྟོགས་པའི་

རྗེས་དཔག་སྐྱེ་ནུས་སུ་བཞེད་པ་དེ་དགོངས་པར་ཐལ།དམ་བཅའ་
འཐད་པའི་ཕྱིར། འདོད་ན། སངས་རྒྱས་བསྐྱངས་རང་རྒྱུད་ཀྱི་གཏན་
ཚིགས་མི་བཞེད་པར་དགོངས་པར་ཐལ། འདོད་པའི་ཕྱིར། འདོད་ན།
མི་འཐད་དེ། ལེགས་བཤད་སྙིང་པོ་ལས། ལེགས་ལྡན་ལ་ཡང་སངས་
རྒྱས་བསྐྱངས་དང་རང་ཉིད་ལ་རང་རྒྱུད་ཁས་ལེན་མི་ལེན་གྱི་ཁྱད་
པར་ཡོད་སྙམ་པ་མི་འདུག་གི་ཁས་ལེན་པ་འོས་མེད་དུ་བྱེད་པའི་
ལུགས་སུ་སྣང་ངོ། །ཞེས་གསུངས་པའི་ཕྱིར། ལེགས་ལྡན་གྱིས་སངས་
རྒྱས་བསྐྱངས་ཀྱི་འགྲེལ་པ་ལ་དབུ་མའི་གྲུབ་མཐའ་དང་འགལ་བའི་
སྐྱོན་བརྗོད་པ་དེ་ཡང་དོན་དམ་པར་གཞན་སྐྱེ་མི་བཞེད་པའི་གྲུབ་
མཐའ་དང་སླར་ཡང་སྐྱེ་བ་དོན་བཅས་དང་ཐུག་བཅས་མི་བཞེད
པའི་དབུ་མའི་གྲུབ་མཐའ་དང་འགལ་ཞེས་སྐྱོན་བརྗོད་པ་མ་ཡིན་
པར་ཐལ། ཾ བདག་སྐྱེ་མེད་པར་དམ་བཅས་པའི་དམ་བཅའི་བཞེད་
དོན་མེད་དགག་ཏུ་ཁས་བླངས་པའི་དབུ་མའི་གྲུབ་མཐའ་དང་འགལ་
ཞེས་སྐྱོན་བརྗོད་པ་ཡིན་པའི་ཕྱིར། ཤེས་རབ་སྒྲོན་མེ་ལས། མ་ཡིན་པ་
དགག་པ་ཡོངས་སུ་བཟུང་ན་ནི།དེ་བསྒྲུབས་( ༧༤ན) པ་གཙོ་ཆེ་
བའི་ཕྱིར། ཆོས་རྣམས་མ་སྐྱེས་སོ་ཞེས་བསྒྲུབས་པས་སྐྱེ་བ་མེད་པ་སྟོན་
པའི་ཕྱིར། མཛད་པའི་མཐའ་དང་བྲལ་བར་འགྱུར་ཏེ། ཞེས་གསུངས་
ལ༑དེའི་འགྲེལ་བཤད་སྤྱན་རས་གཟིགས་བརྟུལ་ཞུགས་ལས། དེ་
བསྒྲུབས་པ་གཙོ་ཆེ་བའི་ཕྱིར་ཞེས་བྱ་བ་ནི་མ་ཡིན་པར་དགག་པ་དེ་
ནི་སྒྲུབ་པ་གཙོ་ཆེ་བའི་ཕྱིར། འདི་ལྟར་དངོས་པོ་རྣམས་སྐྱེ་བ་མེད་དོ་
ཞེས་དགག་པའི་སྒོ་ནས་མ་སྐྱེས་སོ་ཞེས་སྒྲུབ་པའི་ཕྱིར། དེ་གཉིས་

བསྟན་པའི་ཕྱིར་ཆོས་རྣམས་མ་སྐྱེས་སོ་ཞེས་བསྒྲུབས་པས་སྐྱེ་བ་མེད་
པར་སྟོན་པའི་ཕྱིར་ཞེས་བྱ་བ་སྨྲས་ཏེ། ཞེས་གསུངས་པའི་ཕྱིར། ཐལ་
བར་འགྱུར་བའི་ཚིག་ཡིན་པའི་ཕྱིར་ཞེས་པ་ཡང་ཐལ་འགྱུར་གྱི་
དབང་དུ་བྱས་ནས་འགོག་གམ་ཞེས་པའི་དོན་མ་ཡིན་ཏེ། ཤེས་རབ་
སྒྲོན་མེའི་འགྱུར་ཁ་ཅིག་ལས་གླགས་དང་བཅས་པའི་ཚིག་ཡིན་པའི་
ཕྱིར༑ ཞེས་གསུངས་པས། རྒོལ་བ་གཞན་གྱིས་ཀླན་ཀའི་གླགས་དང་
བཅས་པར་གསུངས་པའི་ཕྱིར། ཁ་ཅིག་གིས་ལེགས་ལྡན་གྱིས་སྐྱེ་བ་
དོན་བཅས་དང་ཐུག་བཅས་རྟགས་སུ་འགོད་ན་རྒོལ་བ་གཞན་གྱིས་
ཀླན་ཀའི་གླགས་དང་བཅས་པས་དབུ་མ་པའི་གྲུབ་མཐའ་དང་འགལ་
བའི་སྐྱོན་བརྗོད་པ་དེ་མི་འཐད་པར་ཐལ། རང་ཉིད་ཀྱང་སྐྱེ་བ་དོན་
བཅས་དང་ཐུག་བཅས་བདག་སྐྱེ་མེད་པར་སྒྲུབ་པའི་རྟགས་ཡང་དག་
ཏུ་འདོད་པའི་ཕྱིར། ཟེར་ན་ལན་ལ་ཁ་ཅིག་གིས། འོ་ན་དེས་དེ་མྱུ་གུ
རང་གི་རྒྱུ་དུས་སུ་མེད་པར་སྒྲུབ་པའི་རྟགས་ཡང་དག་ཏུ་འདོད་པར་
ཐལ༑ འདོད་པའི་ཕྱིར། འདོད་ན། མི་འཐད་དེ། མྱུ་གུ་སྐྱེ་བ་དོན་
བཅས་དང་ཐུག་བཅས་སུ་ཚད་མས་ངེས་ན། མྱུ་གུ་རང་གི་རྒྱུའི་དུས་
སུ་མེད་པར་ཚད་མས་ངེས་དགོས་པའི་ཕྱིར། གཞན་ཡང་སྐྱེ་བ་དོན་
བཅས་དང་ཐུག་བཅས་དེ་མྱུ་གུ་རྒྱུ་མེད་ལས་མི་སྐྱེ་བར་སྒྲུབ་པའི་
རྟགས་ཡང་དག་ཏུ་འདོད་པར་ཐལ། དམ་བཅའ་འཐད་པའི་ཕྱིར།
འདོད་ན། མི་འཐད་པར་ཐལ། མྱུ་གུ་སྐྱེ་བ་དོན་བཅས་དང་ཐུག་
བཅས་སུ་ཚད་མས་ངེས་ན་མྱུ་གུ་རྒྱུ་མེད་ལས་མི་སྐྱེ་བར་ཚད་མས་
ངེས་དགོས་པའི་ཕྱིར། དེར་ཐལ། སྐྱེ་བ་དོན་བཅས་དང་ཐུག་བཅས་

ཚད་མས་ངེས་ན་མྱུ་གུ་རང་རྒྱུ་ལས་སྐྱེ་བར་ཚད་མས་ངེས་དགོས་པའི་
ཕྱིར༑ ཁ་ཅིག །རིགས་པ་དེ་དག་ལ་བརྟེན་ནས་གྲངས་ཅན་གྱིས་མྱུ་གུ་
སྐྱེ་བར་ཚད་མས་མ་ངེས་སོ་ཟེར་ན། མྱུ་གུ་སྐྱེ་བར་ཚད་མས་ངེས་པའི་
གང་ཟག་ཡིན་ན། ཐལ་འགྱུར་བ་ཡིན་དགོས་པར་ཐལ། རང་རྒྱུད་པ་
མན་ཆད་ཀྱིས་ནང་( ༧༤བ) སྡེ་དང་གཞན་སྡེ་གང་གིས་ཀྱང་མྱུ་གུ་
སྐྱེ་བར་ཚད་མས་མ་ངེས་པའི་ཕྱིར། ནང་སྡེས་མ་ངེས་པར་ཐལ། དེས་
མྱུ་གུ་གཞན་ལས་སྐྱེ་བར་འདོད་པའི་ཕྱིར།ཁྱབ་པ་ཡོད་པར་ཐལ།
གྲངས་ཅན་གྱིས་བདག་སྐྱེ་འདོད་པའི་རྒྱུ་མཚན་གྱིས་མྱུ་གུ་སྐྱེ་བར་
ཚད་མས་མ་ངེས་པའི་ཕྱིར།  
༈ བཞི་པ་དཔལ་ལྡན་ཟླ་བ་གྲགས་པས་སྐྱོན་དེ་སྤངས་པའི་སྒོ་
ནས་འགྲེལ་པའི་དགོངས་པ་ཕྱིན་ཅི་མ་ལོག་པར་བཤད་པ་ལ། སྐྱོན་དེ་
སངས་རྒྱས་བསྐྱངས་ལ་མི་འཇུག་པར་བསྟན་པ་དང་།ལེགས་ལྡན་
འབྱེད་རང་ཉིད་ལ་འཇུག་པར་བསྟན་པ་དང་གཉིས།དང་པོ་ལ།
མདོར་བསྟན་པ་དང་རྒྱས་པར་བཤད་པ་གཉིས་ལས། དང་པོ་ལ། སྐྱོན་
དེ་སངས་རྒྱས་བསྐྱངས་ལ་མི་འཇུག་སྟེ། དེ་ལ་མི་འཇུག་པར་དཔལ་
ལྡན་ཟླ་བས་ཚད་མས་ངེས་པའི་ཕྱིར། དེར་ཐལ། ཚིག་གསལ་ལས།
སྐྱོན་དེ་དག་ཐམས་ཅད་ནི་རིགས་པ་མ་ཡིན་པར་ཁོ་བོ་ཅག་གིས་
མཐོང་ངོ། །ཞེས་གསུངས་པའི་ཕྱིར། གཉིས་པ། རྒྱས་པར་བཤད་པ་ལ།
བདག་སྐྱེ་འགོག་ནུས་ཀྱི་གཏན་ཚིགས་དང་དཔེ་མ་བསྟན་པའི་སྐྱོན་
མེད་པར་བསྟན་པ་དང་། ཉེས་པའི་ཁྱད་པར་གཞན་མེད་པར་བསྟན་
པ་དང་། ཐལ་འགྱུར་གྱི་བཟློག་དོན་ཁས་བླངས་པའི་སྒོ་ནས་དབུ་མ་

པའི་གྲུབ་མཐའ་དང་འགལ་བའི་སྐྱོན་མེད་པར་བསྟན་པ་དང་གསུམ།
དང་པོ་ལ། རང་རྒྱུད་ཀྱི་གཏན་ཚིགས་དང་དཔེ་སོགས་མ་བསྟན་པའི་
སྐྱོན་མེད་པར་བསྟན་པ་དང༌། གཞན་ལ་གྲགས་ཀྱི་གཏན་ཚིགས་དང་
དཔེ་མ་བསྟན་པའི་སྐྱོན་མེད་པར་བསྟན་པ་གཉིས། དང་པོ་ལ། དངོས་
དང་༑ དེ་ལ་གཞན་གྱིས་སྨྲས་པའི་ཉེས་པ་མ་བསལ་བའི་སྐྱོན་མེད་
པར་བསྟན་པ་དང་གཉིས། དང་པོ་ལ། རང་རྒྱུད་ཀྱི་གཏན་ཚིགས་ལ་
དགོས་ནུས་ལྷག་པོ་མེད་པར་བསྟན་པ་དང་། དབུ་མ་པས་རང་རྒྱུད་
ཀྱི་གཏན་ཚིགས་ཁས་ལེན་མི་རིགས་པར་བསྟན་པ་གཉིས། དང་པོ་ལ།
འགྲེལ་པ་དེས་རང་རྒྱུད་ཀྱི་གཏན་ཚིགས་མ་བསྟན་པའི་སྐྱོན་མེད་དེ།
དེས་བདག་སྐྱེ་འགོག་ནུས་ཀྱི་གཏན་ཚིགས་དང་དགོས་ནུས་མཚུངས་
པའི་ཐལ་འགྱུར་གཉིས་བསྟན་པ་གང་ཞིག། །རང་རྒྱུད་ཀྱི་གཏན་
ཚིགས་ལ་ཐལ་འགྱུར་དེ་ལས་དགོས་ནུས་ལྷག་པོ་མེད་པའི་ཕྱིར། དེས་
ཐལ་འགྱུར་གཉིས་བསྟན་པ་ཡིན་ཏེ། སྐྱེ་ལྡན་གྱི་མྱུ་གུ་ཆོས་ཅན། སླར་
ཡང་སྐྱེ་བ་དོན་མེད་དང་ཐུག་མེད་ཡིན་པར་ཐལ། རང་གི་བདག་ཉིད་
དུ་གྲུབ་ཟིན་ཡོད་པའི་ཕྱིར། ཞེས་པའི་ཐལ་འགྱུར་གཉིས་བསྟན་པ་
གང་ཞིག །ཐལ་འགྱུར་དེ་གཉིས་གྲངས་ཅན་ལ་འགལ་བ་བརྗོད་པའི་
ཐལ་འགྱུར་ཡིན་པའི་ཕྱིར། དེར་ཐལ། ཿགྲངས་ཅན་གྱིས་སྐྱེ་
( ༧༥ན) ལྡན་གྱི་མྱུ་གུ་རང་གི་རྒྱུའི་བདག་ཉིད་དུ་གྲུབ་ཟིན་ཡོད་
པར་ཁས་བླངས། སྐྱེས་ཟིན་སླར་ཡང་སྐྱེ་བ་ལ་དགོས་པ་མེད་པར་ཁས་
བླངས༑ དགོས་པ་ཡོད་ན་སླར་ཡང་སྐྱེ་བ་དོན་མེད་དང་ཐུག་མེད་དུ་
ཁས་བླངས་མྱུ་གུ་བདག་ལས་སྐྱེ་བའི་སྒྲུབ་བྱེད་དུ། སྤྱིར་ཤེས་བྱ་ལ་མི་

མཐོང་ཞིང་། ཐུག་པ་མེད་པར་ཡང་མཐོང་ལ་ཁྱེད་ཀྱིས་སྐྱེས་པ་སླར་
ཡང་སྐྱེ་བ་མི་འདོད་ཅིང་ཐུག་པ་མེད་པར་ཡང་མི་འདོད་དོ། །དེའི་
ཕྱིར་ཁྱེད་ཅག་གིས་རྩོད་པ་ནི་འཐད་པ་དང་བྲལ་བ་དང་རང་གིས་
ཁས་བླངས་པ་དང་འགལ་བ་ཡིན་ནོ། །ཞེས་ཕ་རོལ་པོ་བདག་ལས་སྐྱེ་
བ་འདོད་པ་ལ་འདྲི་བར་བྱེད་པ་ཡིན་ཏེ། གང་ལས་གཏན་ཚིགས་དང་
དཔེ་བཀོད་པ་འབྲས་བུ་དང་བཅས་པར་འགྱུར་བ་འདི་ཙམ་ཞིག་
གིས་རྩོད་པ་ན་ཅིའི་ཕ་རོལ་པོ་ཁས་ལེན་པར་མི་( ༧༥བ) བྱེད་དམ།
ཕ་རོལ་པོ་རང་གིས་ཁས་བླངས་པ་དང་འགལ་བས། རྩོད་པས་ཀྱང་མི་
བཟློག་ན་ནི་དེའི་ཚེ་ངོ་ཚ་མེད་པ་ཉིད་ཀྱི་གཏན་ཚིགས་དང་དཔེ་
གཉིས་ཀྱིས་ཀྱང་བཟློག་པར་མི་འགྱུར་བ་ཉིད་དོ། །ཁོ་བོ་ཅག་ནི་
བསྙོན་པ་དང་ལྷན་ཅིག་རྩོད་པ་ཡང་མ་ཡིན་ནོ། །དེའི་ཕྱིར་སློབ་
དཔོན་ནི་གནས་མ་ཡིན་པར་རྗེས་སུ་དཔག་པ་ཚང་བར་བྱེད་པ་ན།
བདག་ཉིད་རྗེས་སུ་དཔག་པ་ལ་དགའ་བ་ཉིད་མངོན་པར་བྱེད་པ་
ཡིན་ནོ། །ཞེས་གསུངས་པའི་ཕྱིར། འགལ་བརྗོད་ཀྱི་ཐལ་འགྱུར་ལ་
བརྟེན་ནས་བདག་སྐྱེ་མེད་པར་རྟོགས་པའི་རྗེས་དཔག་སྐྱེ་ནུས་པ་
ཡིན་ཏེ།  ཿ ཐལ་འགྱུར་དེ་བདག་སྐྱེ་འགོག་ནུས་ཀྱི་གཏན་ཚིགས་དང་
དགོས་ནུས་མཚུངས་པར་གསུངས་པའི་ཕྱིར།  
༈ གཉིས་པ་དབུ་མ་པས་རང་རྒྱུད་ཀྱི་གཏན་ཚིགས་ཁས་ལེན་མི་
རིགས་པར་བསྟན་པ་ལ། རང་རྒྱུད་ཀྱི་གཏན་ཚིགས་ལ་དགོས་ནུས་
ལྷག་པོ་མེད་པར་མ་ཟད་དབུ་མ་པས་དེ་ཁས་ལེན་མི་རིགས་ཏེ། དབུ་
མ་པས་ཤེས་འདོད་ཆོས་ཅན་བདེན་གྲུབ་ཏུ་ཁས་བླངས་པའི་ཁས་

ལེན་མེད་པའི་ཕྱིར། དེར་ཐལ། ཚིག་གསལ་ལས།དབུ་མ་པ་ཡིན་ན་ནི་
རང་གི་རྒྱུད་ཀྱི་རྗེས་སུ་དཔག་པར་བྱ་བ་རིགས་པ་ཡང་མ་ཡིན་ཏེ།
ཕྱོགས་གཞན་ཁས་བླངས་པ་མེད་པའི་ཕྱིར་རོ།།དེ་སྐད་དུ་ཡང་
འཕགས་པ་ལྷས། ཡོད་དང་མེད་དང་ཡོད་མེད་ཅེས། །ཕྱོགས་ནི་གང་
ལ་ཡོད་མིན་པ། དེ་ལ་ཡུན་ནི་རིང་པོ་ནའང་། །ཀླན་ཀ་བརྗོད་བ་ནུས་
མ་ཡིན། །ཞེས་བཤད་དོ། །རྩོད་བཟློག་ལས་ཀྱང༌། གལ་ཏེ་ངས་དམ་
བཅས་འགའ་ཡོད། །དེ་ན་ང་ལ་སྐྱོན་དེ་ཡོད། །ང་ལ་དམ་བཅའ་མེད་
པས་ན། །ང་ནི་སྐྱོན་མེད་ཁོ་ན་ཡིན། །གལ་ཏེ་མངོན་སུམ་ལ་སོགས་
པའི༑ །དོན་གྱི་འགའ་ཞིག་དམིགས་ན་ནི། །སྒྲུབ་པའམ་བཟློག་པར་བྱ་
ན་དེ། །མེད་ཕྱིར་ང་ལ་ཀླན་ཀ་མེད། །ཅེས་གསུངས་པའི་ཕྱིར། དེ་ལ་
གྲངས་ཅན་གཞན་གྱིས་སྨྲས་པའི་ཉེས་པ་མ་བསལ་བའི་སྐྱོན་མེད་
པའི་ཚུལ་དེ་འཆད་པ་ལ། ཡང་གང་གི་ཚེ་འདི་ལྟར་དབུ་མ་པས། རང་
གི་རྒྱུད་ཀྱི་རྗེས་སུ་དཔག་པ་མི་བརྗོད་པ་ཉིད་ཡིན་པ་དེ་ཚེ། ཞེས་པ་
ནས་བཟུང་སྟེ། སློབ་དཔོན་སངས་རྒྱས་བསྐྱངས་ཀྱིས་དེའི་ལན་བརྗོད་
པར་བྱ་བ་མ་ཡིན་ནོ། །ཞེས་པའི་བར་གསུངས། དེའི་དོན་སངས་རྒྱས་
བསྐྱངས་ཀྱིས་འགྲེལ་པ་འདིས་བསྟན་པའི་རང་རྒྱུད་ཀྱི་གཏན་ཚིགས་
ལ་གྲངས་ཅན་གྱིས་སྨྲས་པའི་ཉེས་པ་མ་བསལ་བའི་སྐྱོན་མེད་དེ།
བདག་སྐྱེ་འགོག་པ་ལ་རང་རྒྱུད་ཀྱི་གཏན་ཚིགས་འགོད་མི་དགོས་
པའི་ཕྱིར་དང་། དབུ་མ་པས་རང་རྒྱུད་ཀྱི་གཏན་ཚིགས་ཁས་ལེན་མི་
( ༧༦ན)རིགས་པ་གོང་དུ་བསྒྲུབས་ཟིན་པའི་ཕྱིར། ང ད བུ ཀུན་བ
༈ གཉིས་པ་གཞན་ལ་གྲགས་ཀྱི་གཏན་ཚིགས་དང་དཔེ་མ་བཀོད་

པ་སོགས་ཀྱི་སྐྱོན་མེད་པར་བསྟན་པ་ལ་རྩོད་པ་དང་ལན་གཉིས། རྩོད་
པ་དེ་འཆད་པ་ལ། ཅི་སྟེ་དབུ་མ་པ་རྣམས་ཀྱི་ལྟར་ན། ཞེས་པ་ནས་
བཟུང་སྟེ། ཉེས་པ་དེ་ཉིད་དུ་འགྱུར་རོ། །ཞེས་པའི་བར་གསུངས། དེའི་
དོན་ལ་ཁ་ཅིག  ོ །དབུ་མ་པས་རང་རྒྱུད་ཀྱི་གཏན་ཚིགས་ལ་གཞན་
གྱིས་སྨྲས་པའི་ཉེས་པ་མ་བསལ་བའི་སྐྱོན་མེད་དུ་ཆུག་ཀྱང་། བདག་
སྐྱེ་འགོག་བྱེད་ཀྱི་གཞན་ལ་གྲགས་ཀྱི་གཏན་ཚིགས་ལ། གཞན་གྱིས་
སྨྲས་པའི་ཉེས་པ་མ་བསལ་བའི་སྐྱོན་ཡོད་པས་ཉེས་པ་དེ་ཉིད་དུ་
འགྱུར་རོ་ཞེས་གསུངས། དེའི་ལན་བཤད་པ་ལ་ཕྱིར་རྒོལ་མཐའ་དག་
ལ་གཏན་ཚིགས་འགོད་མི་དགོས་པར་བསྟན་པ་དང་། འགོད་དགོས་
པ་རྣམས་ལ་བཀོད་པ་བསྟན་པ་གཉིས། དང་པོ་དེ་འཆད་པ་ལ།
བཤད་པར་བྱ་སྟེ་དེ་ནི་དེ་ལྟར་མ་ཡིན་ནོ། །ཞེས་པ་ནས་བཟུང་སྟེ།
འདིར་རྗེས་སུ་དཔག་པ་འགལ་བ་བརྗོད་པ་ལ་དགོས་པ་ཅི་ཞིག་ཡོད།
ཅེས་པའི་བར་གསུངས། དེའི་དོན་ཡང་ཕྱིར་རྒོལ་མཐའ་དག་ལ་
གཏན་ཚིགས་འགོད་མི་དགོས་ཏེ། རང་ཉིད་ཀྱིས་གང་དམ་བཅས་པ་
དེ་ཉིད་རང་ཉིད་ཀྱིས་ངེས་པའི་རྒྱུ་མཚན་ཡང་དག་དང་མཐུན་དཔེ་
བཀོད་པའི་སྒོ་ནས་ཕྱིར་རྒོལ་གྱི་ངོ་བོར་སྒྲུབ་པ་དེ་ཡང་སྔ་རྒོལ་ཡང་
དག་གི་ལུགས་ཡིན་ནའང་། གྲངས་ཅན་གྱིས་བདག་སྐྱེ་དམ་བཅས་
པའི་དམ་བཅའ་དེ་སྒྲུབ་པ་ལ་རང་ཉིད་ཀྱིས་ངེས་པའི་རྒྱུ་མཚན་ཡང་
དག་དང་རྟགས་ཆོས་གཉིས་ལྡན་གྱི་མཐུན་དཔེ་ཡང་དག་འགོད་རྒྱུ་
མེད་པས་རང་ཉིད་བསླུ་བར་བྱེད་པའི་ཕྱིར། གཉིས་པ་འགོད་དགོས་
པ་རྣམས་ལ་བཀོད་པར་བསྟན་པ་ལ། སངས་རྒྱས་བསྐྱངས་ཀྱི་འགྲེལ་

པས་བསྟན་པའི་བདག་སྐྱེ་འགོག་ནུས་གྱི་གཞན་ལ་གྲགས་ཀྱི་གཏན
ཚིགས་ངོས་བཟུང་བ་དང་། དེ་ལ་གཞན་གྱིས་སྨྲས་པའི་ཉེས་པ་མ་
བསལ་བའི་སྐྱོན་མེད་པར་བསྟན་པ་དང་གཉིས། དང་པོ་ལ། སངས་
རྒྱས་བསྐྱངས་ཀྱི་འགྲེལ་པ་འདིས་བདག་སྐྱེ་འགོག་ནུས་ཀྱི་གཞན་
གྲགས་ཀྱི་གཏན་ཚིགས་འགོད་དགོས་པ་རྣམས་ལ་བཀོད་པ་ཡིན་ཏེ།
འགྲེལ་པ་གཉིས་མདོར་བསྟན་རྒྱས་བཤད་དུ་བྱས་ནས། ཐལ་འགྱུར་
སྔར་བཤད་པ་གཉིས་དངོས་སུ་བསྟན་ནས་གཞན་གྲགས་ཀྱི་གཏན་
ཚིགས་ཤུགས་ལ་བསྟན་པའི་ཕྱིར། དང་པོ་དེར་ཐལ། དངོས་པོ་རྣམས་
བདག་ལས་སྐྱེ་བ་མེད་དེ། དེ་དག་གི་སྐྱེ་བ་( ༧༦བ) དོན་མེད་པ་ཉིད་
དུ་འགྱུར་པའི་ཕྱིར། ཤིན་ཏུ་ཐལ་བར་འགྱུར་པའི་ཕྱིར། ཞེས་པས། རྒྱུ་
དུས་སུ་མི་གསལ་བའི་ཚུལ་གྱི་ཡོད་པར་འདོད་པའི་མྱུ་གུ་བདག་ལས་
སྐྱེ་བ་ཁས་བླངས་དུ་མི་རུང་སྟེ། དེ་ལ་སླར་ཡང་སྐྱེ་བ་དོན་མེད་དང་།
ཐུག་མེད་ཀྱི་རིགས་པས་གནོད་པའི་ཕྱིར། ཞེས་བསྟན། དངོས་པོ་
བདག་གི་བདག་ཉིད་དུ་ཡོད་པ་ཞེས་པ་མན་ཆད་ཀྱིས། ཇི་ལྟར་གནོད་
ན་རྒྱུ་དུས་སུ་མི་གསལ་བའི་ཚུལ་གྱི་ཡོད་པར་འདོད་པའི་མྱུ་གུ་ཆོས་
ཅན༑ སླར་ཡང་སྐྱེ་བ་དོན་མེད་དུ་ཐལ། རང་གི་བདག་ཉིད་དུ་གྲུབ་
ཟིན་ཡོད་པའི་ཕྱིར།མ་ཁྱབ་ན་སླར་ཡང་སྐྱེ་བ་ཐུག་མེད་དུ་ཐལ། མ་
ཁྱབ་པ་དེའི་ཕྱིར། ཞེས་བསྟན་པའི་ཕྱིར། གཉིས་པ་དེར་ཐལ། དངོས་
པོ་རྣམས་ཞེས་པ་དང་། དངོས་པོ་ཞེས་པ་གཉིས་མདོར་བསྟན་རྒྱས་
བཤད་དུ་བྱས་ནས་རྒྱུ་དུས་སུ་མི་གསལ་བའི་ཚུལ་གྱི་ཡོད་པར་འདོད་
པའི་མྱུ་གུ་ལྟ་བུ་ཤེས་འདོད་ཆོས་ཅན་དང༌། མངོན་གསལ་གྱི་རྫ་བུམ་

མཐུན་དཔེར་བསྟན། དེ་དག་གིས་ཞེས་པ་དང་། བདག་གི་བདག་ཉིད་
ཅེས་པ་གཉིས་མདོར་བསྟན་རྒྱས་བཤད་དུ་བྱས་ནས་རང་གི་བདག་
ཉིད་དུ་གྲུབ་ཟིན་ཡོད་པ་དེ་གཏན་ཚིགས་སུ་བསྟན། སྐྱེ་བ་དོན་མེད་
པ་ཉིད་དུ་འགྱུར་ཞེས་པ་དང་། ཡང་སྐྱེ་བ་ལ་དགོས་པ་མེད་དེ་ཞེས་པ་
གཉིས་མདོར་བསྟན་རྒྱས་བཤད་དུ་བྱས་ནས། བསྒྲུབ་བྱའི་ཆོས་བསྟན་
པའི་ཕྱིར། དེར་ཐལ། ཚིག་གསལ་ལས། ཅི་སྟེ་ཡང་རང་གི་རྗེས་སུ་
དཔག་པས་འགལ་བ་གདོན་མི་ཟ་བར་བརྗོད་པར་བྱ་བ་ཡིན་ནོ་ཞེས་
ན་དེ་ཡང་སློབ་དཔོན་སངས་རྒྱས་བསྐྱངས་ཀྱིས་བརྗོད་པ་ཉིད་ཡིན་ནོ།
ཇི་ལྟར་ཞེ་ན་གང་གི་ཕྱིར། དེ་ནི་འདི་སྐད་དུ་བཤད་པ་ཡིན་ཏེ། དངོས་
པོ་རྣམས་བདག་ལས་སྐྱེ་བ་མེད་དེ། དེ་དག་གི་སྐྱེ་བ་དོན་མེད་པ་ཉིད་
དུ་འགྱུར་བའི་ཕྱིར་དང་། ཞེས་བཤད་པའི་ཕྱིར། དེ་ལ་དེ་དག་ཅེས་བྱ་
བ་འདིས་ནི་རང་གི་བདག་ཉིད་དུ་ཡོད་པ་འཛིན་པ་ཡིན་ནོ། །ཅིའི་
ཕྱིར་ཞེ་ན། འདི་ལྟར་རང་གི་བདག་ཉིད་དུ་ཡོད་པ་དག་ལ་ནི་ཡང་སྐྱེ་
བ་ལ་དགོས་པ་མེད་དེ། ཞེས་བྱ་བ་འདི་ནི་མདོར་བཞག་པའི་ངག་
དེའི་འགྲེལ་པའི་ངག་ཡིན་ལ།  ཿ ངག་འདི་ནི་ཆོས་མཐུན་པའི་དཔེ་
གཞན་ལ་གྲགས་པར་བསྒྲུབ་པར་བྱ་བ་དང་། སྒྲུབ་པར་བྱེད་པའི་ཆོས་
དང་ལྡན་པ་ཉེ་བར་བཟུང་བ་ཡིན་ནོ། །དེ་ལ་རང་གི་བདག་ཉིད་དུ་
ཡོད་པ་ཞེས་བྱ་བ་འདི་ནི་གཏན་ཚིགས་འཛིན་པ་ཡིན་ནོ་སྐྱེ་བ་དོན་
མེད་པ་ཉིད་དུ་འགྱུར་བའི་ཕྱིར་དང༌། ཞེས་བྱ་བ་འདི་ནི་བསྒྲུབ་པར་
བྱ་བའི་ཆོས་འཛིན་པ་ཡིན་ནོ། །ཞེས་གསུངས་པའི་ཕྱིར། འགྲེལ་པ་
འདིས་བསྟན་པའི་བདག་སྐྱེ་( ༧༧ན)འགོག་ནུས་ཀྱི་གཞན་ལ་

གྲགས་ཀྱི་རྟགས་སྦྱོར་གྱི་མཚན་གཞི་གང་ཞེ་ན། འགྲེལ་པ་འདིས་
ཤུགས་ལ་བསྟན་པའི་བདག་སྐྱེ་འགོག་ནུས་ཀྱི་དཔེ་དང་དོན་གྱི་སྒྲུབ་
ངག་ཡན་ལག་ལྔ་ལྡན་དེ་འཆད་པ་ལ། དེ་ལ་སྒྲ་ནི་མི་རྟག་སྟེ་བྱས་པ་
མི་རྟག་པའི་ཕྱིར། ཞེས་པ་ནས་བཟུང་སྟེ་གཏན་ཚིགས་དང་དཔེ་མ་
བརྗོད་པའི་ཕྱིར། ཞེས་ཅི་སྟེ་བརྗོད་པར་བྱེད་ཅེས་པའི་བར་གསུངས།
འགྲེལ་པ་དེས་ཤུགས་ལ་བསྟན་པའི་བདག་སྐྱེ་འགོག་ནུས་ཀྱི་སྒྲུབ་
ངག་ཡན་ལག་ལྔ་ལྡན་གྱི་དཔེའི་ཁྱད་པར་ཡིད་དེ།སྒྲ་ཆོས་ཅན། མི་
རྟག་སྟེ། བྱས་པ་ཡིན་པའི་ཕྱིར། བྱས་ན་མི་རྟག་པས་ཁྱབ་སྟེ། དཔེར་
ན་བུམ་པ་བཞིན། བུམ་པ་བྱས་པ་དེ་བཞིན་དུ་སྒྲ་ཡང་བྱས་སོ། །དེའི་
ཕྱིར་སྒྲ་མི་རྟག་ཅེས་པ་ལྟ་བུ་ཡིན་པའི་ཕྱིར། དེས་མཚོན་པའི་སྒྲུབ་
ངག་ཡན་ལག་ལྔ་ལྡན་གྱི་ཁྱད་པར་ཡོད་དེ། རྒྱུ་དུས་སུ་མི་གསལ་བའི་
ཚུལ་གྱི་ཡོད་པར་འདོད་པའི་མྱུ་གུ་ཆོས་ཅན། སླར་ཡང་སྐྱེ་བ་དོན་
མེད་དེ། རང་གི་བདག་ཉིད་དུ་གྲུབ་ཟིན་ཡོད་པའི་ཕྱིར། རང་གི་
བདག་ཉིད་དུ་གྲུབ་ཟིན་ཡོད་ན། སླར་ཡང་སྐྱེ་བ་དོན་མེད་པས་ཁྱབ་
སྟེ༑ དཔེར་ན་མངོན་གསལ་གྱི་རྫ་བུམ་བཞིན། མངོན་གསལ་གྱི་རྫ་བུམ་
རང་གི་བདག་ཉིད་དུ་གྲུབ་ཟིན་ཡོད་པ་དེ་བཞིན་དུ། དེ་ལྟ་བུའི་མྱུ་གུ་
རང་གི་བདག་ཉིད་དུ་གྲུབ་ཟིནཡོད་དོ།དེའི་ཕྱིར་དེ་ལྟ་བུའི་མྱུ་གུ་
དེས་ཡན་ལག་ལྔ་བརྗོད་པའི་ཚུལ་ཡོད་དེ། སླར་ཡང་སྐྱེ་བ་དོན་མེད་
དེ་ཞེས་པས་བསྒྲུབ་བྱ་དང་། རང་གི་བདག་ཉིད་དུ་གྲུབ་ཟིན་ཡོད་
པའི་ཕྱིར། ཞེས་པས་ཕྱོགས་ཆོས་བརྗོད་པ་དང་། རང་གི་བདག་ཉིད་

དུ་གྲུབ་ཟིན་ཡོད་ན་སླར་ཡང་སྐྱེ་བ་དོན་མེད་པས་ཁྱབ་སྟེ། དཔེར་ན་
མངོན་གསལ་གྱི་རྫ་བུམ་བཞིན་ཞེས་པས་ཁྱབ་པ་བརྗོད་པ་དང་། དེ་
ལྟ་བུའི་བུམ་པ་རང་གི་བདག་ཉིད་དུ་གྲུབ་ཟིན་ཡོད་པ་དེ་བཞིན་དུ།
དེ་ལྟ་བུའི་མྱུ་གུ་རང་གི་བདག་ཉིད་དུ་གྲུབ་ཟིན་ཡོད་ཅེས་པས་ཉེར་
གཏོད་བརྗོད་པ་དང་། དེ་ཕྱིར་མྱུ་གུ་སླར་ཡང་སྐྱེ་བ་དོན་མེད་ཅེས་
པས་མཇུག་བསྡུད་བརྗོད་པའི་ཕྱིར།
གཉིས་པ་དེ་ལ་གཞན་གྱིས་སྨྲས་པའི་ཉེས་པ་མ་བསལ་བའི་
སྐྱོན་མེད་པར་བསྟན་པ་ལ། འགྲེལ་པ་འདིས་ཤུགས་ལ་བསྟན་པ་
བདག་སྐྱེ་འགོག་ནུས་ཀྱི་གཞན་ལ་གྲགས་ཀྱི་གཏན་ཚིགས་ལ་གཞན་
གྱིས་སྨྲས་པའི་ཉེས་པ་མ་བསལ་བའི་སྐྱོན་ཡང་མེད་དེ། འགྲེལ་པ་དེས་
མངོན་གསལ་གྱི་རྫ་བུམ་མཐུན་དཔེར་( ༧༧བ) བསྟན། གྲངས་ཅན་
གྱིས་དེ་ལྟ་བུའི་བུམ་པ་རང་གི་བདག་ཉིད་དུ་གྲུབ་ཟིན་ཡོད་པར་ཁས་
བླངས་སླར་ཡང་མི་སྐྱེ་བ་ཁས་བླངས་པས་མཐུན་དཔེ་མ་གྲུབ་པའི་
སྐྱོན་ཡང་མེད། འགྲེལ་པ་འདིས་རྒྱུ་དུས་སུ་མི་གསལ་བའི་ཚུལ་གྱི་ཡོད་
པར་འདོད་པའི་མྱུ་གུ་སླར་ཡང་མི་སྐྱེ་བར་བསྟན། གྲངས་ཅན་གྱིས་
སླར་ཡང་སྐྱེ་བར་ཁས་བླངས་པས་གྲུབ་ཟིན་བསྒྲུབས་པས་མ་གྲུབ་
པའི་སྐྱོན་ཡང་མེད། དེ་ལྟ་བུའི་མྱུ་གུ་རང་གི་བདག་ཉིད་དུ་གྲུབ་ཟིན་
ཡོད་པར་ཁས་བླངས་པས་གཏན་ཚིགས་མ་གྲུབ་པའི་སྐྱོན་ཡང་མེད།
རང་གི་བདག་ཉིད་དུ་གྲུབ་ཟིན་ཡོད་ན་སླར་ཡང་མི་སྐྱེ་བས་ཁྱབ་པས་
ཁྱབ་པ་འགལ་བའི་སྐྱོན་ཡང་མེད་པའི་ཕྱིར། དེར་ཐལ། ཚིག་གསལ་
ལས༑ གཏན་ཚིགས་དང་དཔེ་མ་བརྗོད་པ་མ་ཡིན་པ་འབའ་ཞིག་ཏུ་མ་

ཟད་ཀྱི་གཞན་གྱིས་སྨྲས་པའི་ཉེས་པ་མ་བསལ་བ་ཡང་མ་ཡིན་ནོ། །ཇི་
ལྟར་ཞེ་ན། གྲངས་ཅན་པ་དག་མདུན་ན་གནས་པའི་བུམ་པ་མངོན་
པར་གསལ་བའི་རང་བཞིན་ཅན་ཡང་མངོན་པར་གསལ་བར་མི་
འདོད་ཅིང་དེ་ཉིད་འདིར་དཔེ་ཉིད་དུ་གྲུབ་པའི་ངོ་བོ་ཡིན་ལ་ནུས་
པའི་ངོ་བོར་གྱུར་ཅིང་མངོན་པར་གསལ་བའི་རང་བཞིན་ཅན་མ་
ཡིན་པ་སྐྱེ་བ་བཀག་པས་ཁྱད་པར་དུ་བྱས་པ་ནི། བསྒྲུབ་པར་བྱ་བ་
ཡིན་པ་ཉིད་ཀྱི་ཕྱིར་གྲུབ་པ་ལ་བསྒྲུབས་པའི་ཕྱོགས་ཀྱི་སྐྱོན་ཉིད་དུ་
དོགས་པའི་གཏན་ཚིགས་འགལ་བའི་དོན་ཉིད་དུ་དོགས་པ་ག་ལ་
ཡོད་དེའི་ཕྱིར་རང་གི་རྗེས་སུ་དཔག་པས་འགལ་བ་བརྗོད་པ་ན་ཡང་
ཇི་སྐད་སྨྲས་པའི་ཉེས་པ་བརྗོད་པ་མེད་པའི་ཕྱིར། གཞན་གྱིས་སྨྲས་
པའི་ཉེས་པ་མ་བསལ་བ་མེད་པ་ཉིད་ཡིན་པ་དེའི་ཕྱིར་རོ། །སུན་
འབྱིན་པ་འདི་དག་ནི་འབྲེལ་པ་མེད་པ་ཉིད་དོ་ཞེས་ཤེས་པར་བྱའོ།
ཞེས་གསུངས་པའི་ཕྱིར། སློབ་དཔོན་ལེགས་ལྡན་འབྱེད་ཀྱིས་དངོས་པོ་
བདག་གི་བདག་ཉིད་དུ་ཡོད་པ་རྣམས་ཞེས་སོགས་ཀྱིས་འགྲེལ་པར་
སླར་ཡང་གི་དོན་ཡོད་པར་དགོངས་པ་ཡིན་ཏེ། དེས་བདག་སྐྱེ་མེད་
པར་རྟོགས་པའི་རྗེས་དཔག་བསྐྱེད་པ་ལ་རྟགས་དཔེ་འགོད་དགོས་པ་
ལས༑ མ་བཀོད་ཅེས་རྩོད་པ་ཡིན་གྱི། འགྲེལ་པ་དེ་ལ་སླར་ཡང་གི་དོན་
ཡོད་མེད་ཙམ་ལ་རྩོད་པ་མ་ཡིན་པའི་ཕྱིར། དེར་ཐལ། ཤེས་རབ་སྒྲོན་
མེ་ལས་སྐྱོན་བརྗོད་མཛད་པའི་ཚེ་ན་མདོར་བསྟན་དྲངས་རྒྱས་བཤད་
མ་དྲངས་པར་སྐྱོན་བརྗོད་པའི་ཕྱིར། རྟགས་དང་པོ་དེར་ཐལ། རང་
རྒྱུད་པ་མན་ཆད་ཀྱིས་རྗེས་དཔག་སྐྱེ་བ་ལ་རྟགས་དཔེ་ངེས་པར་

འགོད་དགོས་པར་འདོད། ཐལ་འགྱུར་བས་འགལ་བརྗོད་ཀྱི་ཐལ་
འགྱུར་ལ་བརྟེན་ནས་བདག་སྐྱེ་མེད་པར་རྟོགས་པའི་རྗེས་དཔག་
བ སྐྱེད ་ནུ ས ་པ ར ་འདོ ད ་པ་དེ་གཉིས་ཀྱི་ཁྱད་པར་ཡིན་པའི་ཕྱིར།
རྟགས་དེར་ཐལ། བྱང་ཆུབ་ལམ་རིམ་ཆེན་མོ་ལས། དེའི་ཕྱིར་དངོས་པོ་
རྣམས་ལ་རང་བཞིན་མེད་པ་ཡང་དེ་ལ་བརྟེན་ནས་ངེས་པར་འགྱུར་
བས་འདི་ནི་ཐལ་འགྱུར་དུ་བྱས་པའི་ཚེ། དེའི་བྱེད་པ་ལ་བརྟེན་ནས་
རྗེས་དཔག་སྐྱེས་པ་ཡིན་གྱི་དངོས་སུ་དམ་བཅའ་བསྒྲུབ་པའི་སྦྱོར་
ངག་མེད་དོ། །ཞེས་གསུངས་པའི་ཕྱིར། སྟོང་ཐུན་སྐལ་བཟང་མིག་
འབྱེད་ལས།  ཿ ཐལ་འགྱུར་ལ་བརྟེན་ནས་རྗེས་དཔག་སྐྱེ་ནུས་པར་
གསུངས་པའི་ཕྱིར། ཁ་ཅིག །ལེགས་ལྡན་འབྱེད་ཀྱིས་དངོས་པོ་བདག་
གི་བདག་ཉིད་དུ་ཡོད་པ་རྣམས་ཞེས་པའི་འགྲེལ་པས་བདག་སྐྱེ་སྐྱེ་
འགོག་ནུས་ཀྱི་གཏན་ཚིགས་དངོས་སུ་མ་བསྟན་པའི་སྒོ་ནས་སྐྱོན་
བརྗོད་པ་མི་འཐད་པར་ཐལ། དེས་བདག་སྐྱེ་འགོག་ནུས་ཀྱི་གཏན་
ཚིགས་དངོས་སུ་བསྟན་པར་འདོད་པའི་ཕྱིར། དེར་ཐལ། རང་གི་
བདག་ཉིད་དུ་གྲུབ་ཟིན་ཡོད་པ་དེ་འགྲེལ་པ་དེས་དངོས་སུ་བསྟན་
པའི་བདག་སྐྱེ་འགོག་པའི་གཏན་ཚིགས་སུ་ཡང་འདོད།སྤྱིར་དེ་
བདག་སྐྱེ་འགོག་ནུས་ཀྱི་གཏན་ཚིགས་སུ་འདོད་པའི་ཕྱིར།དང་པོ་
དེར་ཐལ། འགྲེལ་པ་དེས་དངོས་སུ་བསྟན་པའི་ཐལ་འགྱུར་གྱི་རྟགས་
སུ་འདོད་པའི་ཕྱིར། དེར་ཐལ། སྐྱེ་ལྡན་གྱི་དངོས་པོ་རྣམས་ཆོས་ཅན།
སླར་ཡང་སྐྱེ་བ་དོན་མེད་པར་ཐལ། རང་གི་བདག་ཉིད་དུ་གྲུབ་ཟིན་
ཡོད་པའི་ཕྱིར། ཞེས་པའི་ཐལ་འགྱུར་དངོས་སུ་བསྟན་པར་འདོད་

པའི་ཕྱིར། རྩ་བའི་རྟགས་གཉིས་པ་དེར་ཐལ། ཡོད་པ་བདག་སྐྱེ་འགོག་
ནུས་ཀྱི་གཏན་ཚིགས་སུ་འདོད་པའི་ཕྱིར། རྩ་བར་འདོད་ན། མི་འཐད་
དེ༑ ཚིག་གསལ་ལས། གཏན་ཚིགས་དང་དཔེ་མ་བརྗོད་པའི་ཕྱིར།
ཞེས་གསུངས་པའི་ཕྱིར། ཟེར་ན་སྐྱོན་མེད་དེ། རྟགས་སྦྱོར་དངོས་སུ་
འགོད་དགོས་པ་ལས་མ་བཀོད་པའི་ཕྱིར་ཞེས་པའི་དོན་ཡིན་པའི་ཕྱིར།
གཉིས་པ་ཉེས་པའི་ཁྱད་པར་གཞན་མེད་པར་བསྟན་པ་ལ། ་བམ་པ་ལ་
སོགས་པའི་སྟེང་དུ་ཞེས་པ་ནས། བཟུང་སྟེ་འདིར་མ་བསྟན་པ་ཅུང་
ཟད་མེད་དོ་ཞེས་པའི་བར་གསུངས། ཁ་ཅིག་ན་རེ། འགྲེལ་པ་འདིས་
བདག་སྐྱེ་འགོག་ཚུལ་དེས་བུམ་པ་ལ་སོགས་པའི་དངོས་པོ་འགའ་
ཞིག་གི་སྟེང་དུ་བདག་སྐྱེ་ཁེགས་ཀྱང་སྣམ་བུ་ལ་སོགས་པའི་དངོས་པོ་
མཐའ་དག་གི་སྟེང་དུ་བདག་སྐྱེ་མི་ཁེགས་པའི་ཕྱིར་ཟེར་ན། སྐྱོན་མེད་
དེ༑ དངོས་པོ་རྣམས་ཞེས་པའི་སྒྲས་སྐྱེ་ལྡན་གྱི་དངོས་པོ་ཐམས་ཅད་ཀྱི་
སྟེང་དུ་བདག་སྐྱེ་བཀག་པའི་(༧༨བ)ཕྱིར། ཡང་ན་སྦྱོར་བའི་ཁྱད་
པར་གཞན་ཞིག་འགོད་པར་བཞེད་པ་ཡིན་ཏེ། བདག་ཤེས་རིག་གི་
སྐྱེས་བུ་མ་གཏོགས་པའི་ཤེས་བྱ་ཉེར་བཞི་པོ་དེ་ཆོས་ཅན། སླར་ཡང་
སྐྱེ་བ་དོན་མེད་དེ།  ཿ རང་གི་བདག་ཉིད་དུ་གྲུབ་ཟིན་ཡོད་པའི་ཕྱིར།
དཔེར་ན། བདག་ཤེས་རིག་གི་སྐྱེས་བུ་བཞིན་ཞེས་པའི་སྦྱོར་བ་ཞིག་
བསྟན་པའི་ཕྱིར། ཁ་ཅིག་གིས། འགྲེལ་པ་དེས་བདག་སྐྱེ་འགོག་ཚུལ་མི་
འཐད་པར་ཐལ། སྐྱེ་བ་སྨྲ་བའི་ལོག་རྟོག་ཁེགས་ཀྱང་གསལ་བ་སྨྲ་བའི་
ལུགས་མ་ཁེགས་པའི་ཕྱིར། ཟེར་ན་སྐྱོན་མེད་དེ། དེ་གཉིས་ཀྱི་ཚིག་
གིས་བརྗོད་ཚུལ་ཙམ་མ་གཏོགས་པའི་བསམ་དོན་མཚུངས་པས། དང་

པོ་བཀག་པས་ཕྱི་མ་ཁེགས་པའི་ཕྱིར། ཁ་ཅིག །འགྲེལ་པ་དེས་བདག་
སྐྱེ་འགོག་ཚུལ་དེ་མི་འཐད་པར་ཐལ། བདག་སྐྱེ་འགོག་བྱེད་ཀྱི་རྟགས་
སྦྱོར་དངོས་སུ་མ་བསྟན་པའི་ཕྱིར་ཟེར་ན་སྐྱོན་མེད་དེ།བདག་སྐྱེ་
འགོག་བྱེད་ཀྱི་རིགས་པ་ཐམས་ཅད་སྟོན་པར་བཞེད་ནས། ཐལ་
འགྱུར་དངོས་སུ་བསྟན་ནས་རྟགས་སྦྱོར་ཤུགས་ལ་བསྟན་པས་དོན་
ཆེན་པོ་ཅན་གྱི་ངག་ཡིན་པའི་ཕྱིར།
༈ གསུམ་པ་ཐལ་འགྱུར་གྱི་བཟློག་དོན་ཁས་བླངས་པའི་སྒོ་ནས་
དབུ་མའི་གྲུབ་མཐའ་དང་འགལ་བའི་སྐྱོན་མེད་པར་བསྟན་ཕ་ལ་
འགྲེལ་པ་དེས་སྐྱེ་ལྡན་གྱི་དངོས་པོ་རྣམས་ཆོས་ཅན། སླར་ཡང་སྐྱེ་བ་
དོན་མེད་དང་ཐུག་མེད་ཡིན་པར་ཐལ། རང་གི་བདག་ཉིད་དུ་གྲུབ་
ཟིན་ཡོད་པའི་ཕྱིར། ཞེས་པའི་ཐལ་འགྱུར་བསྟན་ཀྱང་། དེའི་བཟློག་
དོན་སླར་ཡང་སྐྱེ་བ་དོན་བཅས་དང་ཐུག་བཅས་ཁོ་བོ་ཅག་སངས་
རྒྱས་བསྐྱངས་ཀྱིས་ཁས་བླངས་པའི་ཉེས་པ་མེད་དེ། དེ་གྲངས་ཅན་ལ་
འགལ་བ་སྟོན་པའི་ཕྱིར་དུ་འཕངས་པ་ཡིན་པའི་ཕྱིར་དང་། གྲངས་
ཅན་ལ་གནོད་པ་ཇི་ཙམ་བྱུང་བ་དེ་ཉིད་ཁོ་བོ་ཅག་མངོན་པར་འདོད
པ་ཁོ་ན་ཡིན་པའི་ཕྱིར། དེས་ན་སངས་རྒྱས་བསྐྱངས་ལ་ཐལ་འགྱུར་གྱི་
བཟློག་དོན་ཁས་བླངས་པའི་སྒོ་ནས་དབུ་མའི་གྲུབ་མཐའ་དང་འགལ་
བའི་སྐྱོན་མེད་དེ། དེ་མགོན་པོ་ཀླུ་སྒྲུབ་ཀྱི་ལུགས་ཕྱིན་ཅི་མ་ལོག་པའི་
རྗེས་སུ་འབྲང་བའི་ཚད་མའི་སྐྱེས་བུ་ཡིན་པའི་ཕྱིར། དེར་ཐལ། ཚིག་
གསལ་ལས། ཐལ་བར་འགྱུར་བ་བཟློག་པའི་དོན་དང་ཡང་ཕ་རོལ་པོ་
ཉིད་འབྲེལ་བ་ཡིན་གྱི་ཁོ་བོ་ཅག་ནི་མ་ཡིན་ཏེ། རང་ལ་དམ་བཅའ་བ་

མེད་པའི་ཕྱིར་རོ།།དེའི་ཕྱིར་ཁོ་བོ་ཅག་ལ་གྲུབ་པའི་མཐའ་དང་
འགལ་བ་ག་ལ་ཡོད། ཐལ་བ་ལས་བཟློག་པའི་སྒྲུབ་པས་ཕ་རོལ་པོ་ལ་
ཉེས་པ་མང་པོ་ཇི་ཙམ་དུ་འགྱུར་བ་དེ་ཙམ་ཁོ་བོ་ཅག་མངོན་པར་
འདོད་པ་ཁོ་ན་ཡིན་པས། གང་ལས་འདི་ལ་གཞན་གྱིས་གླགས་རྙེད་
པར་( ༧༩ན)འགྱུར་བ་སློབ་དཔོན་ཀླུ་སྒྲུབ་ཀྱི་ལུགས་ཕྱིན་ཅི་མ་ལོག་
པའི་རྗེས་སུ་འབྲང་བ་སློབ་དཔོན་སངས་རྒྱས་བསྐྱངས་ལ་གླགས་དང་
བཅས་པའི་ཚིག་གསུངས་པ་ཉིད་ག་ལ་ཡོད། ཅེས་གསུངས་པའི་ཕྱིར།
སངས་རྒྱས་བསྐྱངས་བཟློག་དོན་ཁས་ལེན་འདོད་མེད་ཀྱང་ཐལ་
འགྱུར་འཕངས་པ་ཙམ་གྱི་བཟློག་དོན་ཁས་ལེན་དགོས་པ་མ་ཡིན་ཏེ།
དཔེར་ན། སྒྲ་དེ་ལ་དོན་དེ་སྟོན་པའི་ནུས་པ་ཡོད་ན། སྨྲ་བ་པོའི་བརྗོད་
འདོད་ཀྱི་རྗེས་སུ་བྱེད་པ་ཡིན་གྱི་སྨྲ་བ་པོ་ཞགས་པས་བཅིངས་དབྱུག་
པས་བསྣན་པ་ལྟ་བུའི་རང་དབང་མེད་པར་བྱེད་པ་མ་ཡིན་པའི་ཕྱིར།
དེས་ནས་དོན་དེ་སྟོནའདོད་ཙམ་མ་ཡིན་པར་སྒྲ་དེས་དོན་དེ་སྟོན་པ་
ལ་དོན་དེ་སྟོན་པའི་ནུས་པ་ཡོད་པ་ཞིག་ཀྱང་དགོས་ཏེ། གྲངས་ཅན་
གྱིས་མྱུ་གུ་བདག་ལས་སྐྱེ་བར་བསྒྲུབ་འདོད་ནས་མྱུ་གུ་སྐྱེ་ཞེས་པ་ཙམ་
གྱི་མྱུ་གུ་བདག་ལས་སྐྱེ་བ་སྟོན་མི་ནུས་པའི་ཕྱིར། དེར་ཐལ། ཚིག་
གསལ་ལས། རང་བཞིན་མེད་པར་སྨྲ་བས་རང་བཞིན་དང་བཅས་
པར་སྨྲ་བ་ལ་ཐལ་བ་བསྒྲུབ་པ་ན་ཐལ་བ་ལས་བཟློག་པའི་དོན་ཅན་
དུ་ཐལ་བར་ཡང་ག་ལ་འགྱུར་ཏེ། སྒྲ་རྣམས་ནི་དབྱུག་པ་དང་ཞགས་
པ་ཅན་བཞིན་དུ་སྨྲ་བ་པོ་རང་དབང་མེད་པར་བྱེད་པ་མ་ཡིན་ནོ། །འོ་
ན༑ ཅི་ཞེ་ན་ནུས་པ་ཡོད་ན་སྨྲ་བ་པོའི་བརྗོད་པར་འདོད་པའི་རྗེས་སུ་

བྱེད་པ་ཡིན་ནོ། །ཞེས་གསུངས་པའི་ཕྱིར། བཟློག་དོན་ཁས་ལེན་འདོད་
ནས་བཀོད་པ་མ་ཡིན་ཀྱང་ཐལ་འགྱུར་འཕངས་པ་ལ་དགོས་པ་ཡོད་
དེ༑ གྲངས་ཅན་གྱིས་བདག་སྐྱེ་དམ་བཅས་པས་དམ་བཅའི་བཞེད་
དོན་འགོག་པའི་དགོས་པ་ཡོད་པའི་ཕྱིར་ཏེ། ཚིག་གསལ་ལས། དེའི་
ཕྱིར་ཐལ་བ་བསྒྲུབ་པ་ནི་ཕ་རོལ་པོའི་དམ་བཅའ་འགོག་པ་ཙམ་གྱི་
འབྲས་བུ་ཅན་ཡིན་པའི་ཕྱིར། ཐལ་བ་ལས་བཟློག་པའི་དོན་དུ་འགྱུར་
བ་ཡོད་པ་མ་ཡིན་ནོ། །ཞེས་གསུངས་པའི་ཕྱིར། རང་གི་བདག་ཉིད་དུ་
གྲུབ་ཟིན་ཡོད་པ་དེ་ལ་རང་ལ་གྲགས་ཀྱི་གཏན་ཚིགས་དང་། གཞན་
གྲགས་ཀྱི་གཏན་ཚིགས་ཞེས་བརྗོད་པའི་རྒྱུ་མཚན་ཡོད་དེ། ཕྱིར་རྒོལ་
རང་ཉིད་ལ་གྲངས་ཤིང་གྲུབ་པས་རང་ལ་གྲགས་ཀྱི་གཏན་ཚིགས་
དང་།༑ སྔ་རྒོལ་ལ་གྲགས་པར་མ་ཟད། སྔ་རྒོལ་ལས་གཞན་པའི་ཕྱིར་
རྒོལ་ལ་གྲགས་ཤིང་གྲུབ་པས་གཞན་ལ་གྲགས་ཀྱི་གཏན་ཚིགས་ཞེས་
བཤད་པའི་ཕྱིར། དེས་ན་ཐལ་འགྱུར་ལ་བརྟེན་ནས་བདག་སྐྱེ་མེད་
པར་རྟོགས་པའི་རྗེས་དཔག་སྐྱེ་(༧༩བ)ནུས་པ་ཡིན་ཏེ། དེ་ལ་
བརྟེན་ནས་དངོས་པོ་རང་བཞིན་མེད་པར་རྟོགས་པའི་རྗེས་དཔག་སྐེ་
ནུས་པའི་ཕྱིར། དེར་ཐལ། མགོན་པོས་དངོས་པོ་རང་བཞིན་གྱིས་གྲུབ་
པ་ཕལ་ཆེར་ཐལ་འགྱུར་གྱི་སྒོ་ནས་འགོག་པར་མཛད་པའི་ཕྱིར། དེར་
ཐལ༑ རྩ་ཤེས་ལས། ནམ་མཁའི་མཚན་ཉིད་སྔ་རོལ་ན། །ནམ་མཁའ་
ཅུང་ཟད་ཡོད་མ་ཡིན། །གལ་ཏེ་མཚན་ལས་སྔ་གྱུར་ན། །མཚན་ཉིད་
མེད་པར་ཐལ་བར་འགྱུར། །ཞེས་པ་དང་། གཟུགས་ཀྱི་རྒྱུ་ནི་མ་
གཏོགས་པར། །གཟུགས་ན་གཟུགས་ནི་རྒྱུ་མེད་པར། །ཐལ་བར་འགྱུར་

ཏེ་དོན་གང་ཡང་། །རྒྱུ་མེད་པ་ནི་གང་ནའང་མེད། །ཅེས་པ་དང་། མྱ་
ངན་འདས་པ་དངོས་པོ་མིན། །རྒ་ཤིའི་མཚན་ཉིད་ཐལ་བར་འགྱུར། །
རྒ་དང་འཆི་བ་མེད་པ་ཡིས། །དངོས་པོ་ཡོད་པ་མ་ཡིན་ནོ། །ཞེས་
གསུངས་པའི་ཕྱིར། བྱས་པ་ལ་ཁོ་ན་རེ། སྐྱོན་མེད་དེ། མགོན་པོས་ཚིག་
ཉུང་ངུས་དོན་རྒྱ་ཆེན་པོ་སྡུད་པར་བཞེད་ནས་ཐལ་འགྱུར་དངོས་སུ་
བསྟན་ནས་རྟགས་སྦྱོར་ཤུགས་ལ་བསྟན་པའི་དོན་ཆེན་པོ་ཅན་གྱི་
ངག་ཡིན་པའི་ཕྱིར་ཟེར་ན། དེ་སངས་རྒྱས་བསྐྱངས་ཀྱི་འགྲེལ་པ་ལ་
ཡང་མཚུངས་ཏེ། ཚིག་ཉུང་ངུས་དོན་རྒྱ་ཆེན་པོ་སྡུད་པར་བཞེད་ནས།
ཐལ་འགྱུར་དངོས་སུ་བསྟན་ནས། རྟགས་སྦྱོར་ཤུགས་ལ་བསྟན་པའི་
དོན་ཆེན་པོ་ཅན་གྱི་ངག་ཡིན་པའི་ཕྱིར། བྱས་པ་ལ་ཁོ་ན་རེ། མི་
མཚུངས་ཏེ། མགོན་པོའི་གཞུང་རྩ་བ་དང་། སངས་རྒྱས་བསྐྱངས་ཀྱི་དེ་
འགྲེལ་པ་ཡིན་པས་རྩ་བས་དངོས་སུ་མ་བསྟན་པ་འགྲེལ་པས་དངོས་
སུ་སྟོན་དགོས་པ། འགྲེལ་མཛད་མཁན་རྣམས་ཀྱི་ལུགས་ཡིན་པའི་
ཕྱིར་ཟེར་ན། དེ་ཡང་མཐའ་གཅིག་ཏུ་མ་ངེས་ཏེ། རྩོད་བཟློག་རྩ་བས་
ཤུགས་ལ་བསྟན་པ་ཡང་རང་འགྲེལ་གྱིས་དངོས་སུ་མ་བསྟན་པའི་ཆ་
དུ་མ་ཡོད་པའི་ཕྱིར།
ཆོས་ཅན་མཐུན་སྣང་བ།
༈ གཉིས་པ་སྐྱོན་དེ་དག་ལེགས་ལྡན་འབྱེད་རང་ཉིད་ལ་འཇུག་
པར་བསྟན་པ་ལ། རང་རྒྱུད་ཀྱི་གཏན་ཚིགས་ཁས་ལེན་པའི་འདོད་པ་
བརྗོད་པ་དང་། དབུ་མ་པས་རང་རྒྱུད་ཀྱི་གཏན་ཚིགས་ཁས་ལེན་མི་

རྟོགས་པའི་རྗེས་དཔག་སྐྱེ་བར་མི་འདོད། ཐལ་འགྱུར་བས་དེ་ལྟར་
འདོད་པའི་ཕྱིར། དེར་ཐལ། སྐལ་བཟང་མིག་འབྱེད་ལས། གཉིས་ཀའི་
ལུགས་ལ་ཆོས་ཅན་ཚད་མས་གྲུབ་ཚུལ་མཐུན་སྣང་དུ་གྲུབ་པ་མི་སྲིད་
པའི་ཕྱིར། གཞན་ལ་གྲགས་ཀྱི་རྗེས་དཔག་དང་། ཐལ་འགྱུར་ཙམ་གྱི་
སྒོ་ནས་ཕ་རོལ་པོའི་རྒྱུད་ལ་བདེན་མེད་རྟོགས་པའི་ངེས་ཤེས་སྐྱེད་
པར་བྱེད་པ་ཡིན་ནོ། །ཞེས་གསུངས་པའི་ཕྱིར། རང་རྒྱུད་པའི་ལུགས་
ལ༑ མིང་བརྡས་བཞག་ཙམ་མ་ཡིན་པར་རང་ངོས་ནས་གྲུབ་པའི་ཚད་
མའི་རྙེད་དོན་དུ་གྱུར་པའི་ཆོས་ཅན་གྱི་སྟེང་དུ་སྔ་རྒོལ་གང་ལ་དཔག་
འདོད་ཞུགས་པའི་བསྒྲུབ་བྱའི་ཆོས། སྒྲུབ་བྱེད་ཀྱི་གཏན་ཚིགས་སུ་
བཀོད་པའི་ཚུལ་གསུམ་ཚང་བའི་གཏན་ཚིགས།གཞན་དོན་སྐབས་ཀྱི་
རང་རྒྱུད་ཀྱི་གཏན་ཚིགས་ཀྱི་མཚན་ཉིད་དུ་འདོད། རྒོལ་ཕྱིར་རྒོལ་
གཉིས་ཀ་ལ་ཆོས་ཅན་ཚད་མས་གྲུབ་ཚུལ་མཐུན་སྣང་དུ་གྲུབ་པ་མི་
དགོས་ཀྱང་སྤྱིར་དེ་གཉིས་ཀ་ལ་ཆོས་ཅན་ཚད་མས་གྲུབ་ཅིང་། ཁྱད་
པར་ཕྱིར་རྒོལ་གྱིས་ཚད་མས་གྲུབ་པར་ཁས་བླངས་པའི་ཁས་བླངས་
ལ་དཀྲིས་ནས་གཏན་ཚིགས་ཡང་དག་གི་མཚན་ཉིད། དངོས་སྨྲ་བའི་
གྲུབ་མཐའ་བཏང་ནས། ཐལ་འགྱུར་བའི་གྲུབ་མཐའ་ལ་མ་ཞུགས་
བར་དུ། ཆོས་ཅན་( ༨༠བ) ཚད་མས་གྲུབ་ཚུལ་མཐུན་སྣང་བ་ནི་
མེད་དེ། དེས་ཆོས་ཅན་འཇལ་བའི་ཚད་མ་རང་ངོས་ནས་གྲུབ་པའི་
ཆོས་ཅན་ལ་ཚད་མར་སོང་བར་འདོད་པ་ཡིན་ཀྱང་།དེ་རང་ངོས་
ནས་གྲུབ་པའི་ཆོས་ཅན་འཇལ་བའི་ཚད་མ་མ་ཡིན་པའི་ཕྱིར། དངོས་

སྨྲ་བའི་ལུགས་ལ། རང་ངོས་ནས་མ་གྲུབ་པའི་ཆོས་ཅན་འཇལ་བའི་
ཚད་མ་མེད་ཀྱང་དེ་དག་གི་རྒྱུད་ལ་རང་ངོས་ནས་མ་གྲུབ་པའི་ཆོས་
ཅན་འཇལ་བའི་ཚད་མ་ཡོད་དེ། དེ་དག་གི་རྒྱུད་ཀྱི་ཆོས་ཅན་འཇལ་
བའི་ཚད་མ་ཡིན་ན། དེ་ཡིན་དགོས་པའི་ཕྱིར། འོ་ན། གཞན་ལ་གྲགས་
ཀྱི་གཏན་ཚིགས་ཀྱི་དཔེ་སོགས་ཇི་ལྟ་བུ་ཞེ་ན། དེ་ལ་གཞན་ལ་གྲགས་
ཀྱི་དཔེ་དང་། དེའི་ཚུལ་གསུམ་སྒྲུབ་པའི་ཚུལ་དང་། དེ་ལ་བརྟེན་ནས་
རྗེས་དཔག་སྐྱེ་བའི་ཚུལ་དང་གསུམ། དང་པོ་ནི། རང་ལ་མི་བལྟ་བ་དེ་
མིག་དོན་དམ་པར་གཞན་ལ་མི་བལྟ་བར་སྒྲུབ་པར་བྱེད་པའི་གཞན་
གྲགས་ཀྱི་རྟགས་ཡང་དག་ཡིན་ཏེ། རྩ་ཤེས་ལས། བལྟ་དེ་རང་གི་
བདག་ཉིད་ནི། །དེ་ལ་བལྟ་བ་མ་ཡིན་ཉིད། །གང་ཞིག་བདག་ལ་མི་
བལྟ་བ། །དེ་དག་གཞན་ལ་ཇི་ལྟར་བལྟ། །ཞེས་དང༌། ཚིག་གསལ་ལས།
ཁོ་བོ་ཅག་ནི་རང་གི་རྒྱུད་ཀྱི་རྗེས་སུ་དཔག་པ་མི་སྦྱོར་ཏེ། རྗེས་སུ་
དཔག་པ་དག་ནི་གཞན་གྱི་དམ་བཅའ་བ་འགོག་པའི་འབྲས་བུ་ཅན་
ཡིན་པའི་ཕྱིར། འདི་ལྟར་གཞན་མིག་བལྟའོ་ཞེས་བྱ་བར་རྟོག་པ་དེ་ནི་
མིག་ལ་རང་གི་བདག་ཉིད་མི་བལྟ་བའི་ཆོས་ཀྱང་འདོད་ལ། གཞན་ལ་
བལྟ་བའི་ཆོས་མེད་ན་མི་འབྱུང་བ་ཉིད་དུ་ཁས་བླངས་པ་ཡིན་ཏེ། དེ་
ཕྱིར་གང་དང་གང་ལ་རང་གི་བདག་ཉིད་བལྟ་བ་མེད་པ་དེ་དང་དེ་
ལ་ནི་གཞན་བལྟ་བ་ཡང་ཡོད་པ་མ་ཡིན་ཏེ། དཔེར་ན། བུམ་པ་བཞིན་
ནོ༑ །མིག་ལ་ཡང་རང་གི་བདག་ཉིད་ལ་མི་བལྟ་བ་ཡོད་པ་ཡིན་ཏེ།
དེའི་ཕྱིར། གཞན་ལ་བལྟ་བ་ཡང་འདི་ལ་མེད་དོ། །དེའི་ཕྱིར་རང་གི་
བདག་ཉིད་མི་བལྟ་བ་དང་འགལ་བ་སྔོན་པོ་ལ་སོགས་པ་གཞན་ལ་

བལྟ་བ་རང་ལ་གྲགས་པའི་རྗེས་སུ་དཔག་པ་དང་འགལ་བ་ཡིན་ནོ་
ཞེས་དེ་ལ་གྲུབ་པའི་རྗེས་སུ་དཔག་པས་སེལ་བར་བྱེད་པ་ཡིན་ནོ།
ཞེས་གསུངས་པའི་ཕྱིར། ཆོས་ཅན་མིག་རང་ལ་མི་བལྟ་བ་ཐ་སྙད་དུ་
ཚད་མས་གྲུབ་པ་དང་གཞན་གཟུགས་ལ་རང་བཞིན་གྱིས་བལྟ་བ་ཐ་
སྙད་ཙམ་དུ་ཡང་ཚད་མས་མ་གྲུབ་སྟེ། དེ་གཉིས་ལ་ཚད་མས་གྲུབ་མ་
གྲུབ་ཀྱི་ཁྱད་པར་མེད་ན་རང་ལ་མི་བལྟ་བའི་རྟགས་ལ་བརྟེན་ནས་
གཞན་ལ་རང་བཞིན་གྱིས་བལྟ་བ་འགོག་མི་ནུས་པའི་ཕྱིར། མིག་རང་
་མི་བལྟ་བ་དེ་མེད་ན་མིག་རང་ལ་བལྟ་དགོས་པའི་ཕྱིར། གཞན་
( ༨ ༡ན)གཟུགས་ལ་རང་བཞིན་གྱིས་བལྟ་བ་དེ་ཡོད་ན། རང་ལ་མི་
བལྟ་བའི་རྟགས་ལ་བརྟེན་ནས་དེ་མི་ཁེགས་པར་འགྱུར་བའི་ཕྱིར།
རང་ལ་བའི་རྟགས་ཀྱི་རང་བཞིན་གྱིས་གཞན་ལ་མི་བལྟ་བར་
སྒྲུབ་པར་བྱེད་པའི་ཆོས་ཅན་དང་། གཏན་ཚིགས་རང་ཉིད་ཀྱིས་ཚད་
མས་ངེས་ཤིང་། དགག་བྱ་ཚད་མས་མ་གྲུབ་པ་གཞན་གྱིས་ཁས་བླངས་
པ་ཙམ་མ་ཡིན་པར་རང་ལུགས་ལ་དབྱེ་ནུས་པ་ཞིག་དགོས་པ་
དེ་འདྲ་བའི་གཏན་ཚིགས་དེ། ཕྱི་རྒོལ་རང་ལ་གྲགས་ཤིང་གྲུབ་པས་
རང་ལ་གྲགས་ཀྱི་གཏན་ཚིགས་དང་། སྔ་རྒོལ་ལ་གྲགས་ཤིང་གྲུབ་པར་
མ་ཟད། ོ སྔ་རྒོལ་ལས་གཞན་ཕྱིར་རྒོལ་ལ་གྲགས་ཤིང་གྲུབ་པས་ན་
གཞན་ལ་གྲགས་ཀྱི་གཏན་ཚིགས་ཞེས་བཤད་པའི་ཕྱིར། གཉིས་པ
ཚུལ་གསུམ་སྒྲུབ་པའི་ཚུལ་ལ། ཆོས་ཅན་དང་གཏན་ཚིགས་དངོས་སྨྲ་
བས་ཚད་མས་ངེས་ཟིན་པས་སྒྲུབ་མི་དགོས་ཤིང་། ཁྱབ་འབྲེལ་སྒྲུབ་
པའི་ཚུལ་ལ་སྤྱི་ཁྱབ་ངེས་པར་བྱེད་པའི་ཚུལ་དང་། དེ་དོན་ལ་སྦྱར་བ་

གཉིས༑ དང་པོ་ལ། ཆུ་ལ་གཤེར་བ་དམིགས་པ་ཡོད་ན་དེ་དང་ལྡན་
པའི་ས་ལ་བརླན་དམིགས་པ་འཐད་ཀྱིས། ཆུ་ལ་གཤེར་བ་དམིགས་པ་
མེད་ན་དེ་དང་ལྡན་པའི་ས་ལ་བརླན་དམིགས་པ་མི་འཐད་པ་དེ་
བཞིན་དུ། དངོས་པོ་རྣམས་ལ་རང་ངོས་ནས་གྲུབ་པའི་རང་བཞིན་
ཞིག་ཡོད་ན། ་དང་པོ་རང་ཉིད་ལ་དམིགས་ནས་དེ་རྗེས་གཞན་ལ་
དམིགས་དགོས་སོ་ཞེས་སྤྱི་ཁྱབ་ངེས་སུ་འཇུག་པའི་ཕྱིར། གཉིས་པ་དེ་
དོན་ལ་སྦྱར་བ་ལ། མིག་རང་ལ་བལྟ་བ་རང་བཞིན་གྱིས་གྲུབ་པ་ཞིག་
ཡོད་ན། དང་པོ་རང་ཉིད་ལ་དམིགས་ནས་དེ་རྗེས་གཟུགས་སོགས་
ཡུལ་རུང་བ་དང་ཚོགས་པ་ན་རང་བཞིན་གྱིས་བལྟ་བ་དམིས་
དགོས་པ་ཞིག་ན་མིག་རང་ལ་བལྟ་བ་མེད་པས་གཞན་གཟུགས་ལ་
རང་བཞིན་གྱིས་བལྟ་བ་ཡོད་པ་མ་ཡིན་ནོ་ཞེས་སྒྲུབ་པར་བྱེད་པའི་
ཕྱིར༑ མིག་རང་ལ་མི་བལྟ་ན། གཞན་གཟུགས་ལ་ཐ་སྙད་དུ་མི་བལྟ་
བས་མ་ཁྱབ་ཀྱང་། རང་ལ་མི་བལྟ་ན་གཞན་གཟུགས་ལ་རང་བཞིན་
གྱིས་མི་བལྟ་བས་ཁྱབ་སྟེ། དེ་ལྟར་མ་ཡིན་པར་རང་བཞིན་གྱིས་བལྟ་
ན༑ དེ་མིག་གི་གནས་ལུགས་ཡིན་དགོས། དེ་མིག་གི་གནས་ལུགས་ཡིན་
ན༑ རང་ལ་མི་བལྟ་བ་དང་། གཞན་ལ་རང་བཞིན་གྱིས་བལྟ་བའི་ཁྱད་
པར་མི་འཐད་པའི་ཕྱིར། དེ་རྐྱེན་ལ་མི་བལྟོས་པའི་ཕྱིར། ཁོ་ན་རེ།
མིག་རང་ལ་མི་བལྟ་ན། གཞན་ལ་རང་བཞིན་གྱིས་མི་བལྟ་བས་མ་
ཁྱབ་པར་( ༨ ༡བ) ཐལ།མེས་རང་ཉིད་དེ་མི་བསྲེགས་ཀྱང་བུད་ཤིང་
བསྲེགས་པ་ལྟ་བུ་ཡིན་པའི་ཕྱིར་ཟེར་ན། འདིར་ནི་མིག་གཟུགས་ལ་ཐ་
སྙད་དུ་བལྟ་བ་འགོག་པ་མིན་གྱི་རང་བཞིན་གྱིས་བལྟ་བ་འགོག་པ་

ཡིན་ལ།ཁྱོད་ཀྱི་དཔེ་དེས་ཐ་སྙད་དུ་མེས་བུད་ཤིང་བསྲེགས་པ་འགོད་
ན་ནི།།དཔེ་དོན་མི་མཚུངས་པའི་ཕྱིར་དང་། རང་བཞིན་གྱིས་
བསྲེགས་པ་འགོད་ན་ནི། མེ་དང་བུད་ཤིང་གཉིས་རང་བཞིན་གྱིས་
གྲུབ་པའི་གཅིག་དང་ཐ་དད་གང་རུང་ཡིན་པ་འགོག་བྱེད་ཀྱི་རིགས་
པ་དེས། དེ་གཉིས་རང་བཞིན་གྱིས་གྲུབ་པའི་བསྲེག་བྱ་སྲེག་བྱེད་ཡིན་
པ་དེ་ཁེགས་པའི་ཕྱིར། 
༈གཉིས་པ་དབུ་མ་པས་རང་རྒྱུད་ཀྱི་གཏན་ཚིགས་ཁས་ལེན་མི་
རིགས་པར་བཤད་པ་ལ། དེ་ལྟར་བྱས་ན། རང་རྒྱུད་ཀྱི་གཏན་ཚིགས་
ཁས་ལེན་མི་རིགས་པའི་རྒྱུ་མཚན་ཡོད་དེ། རང་ངོས་ནས་གྲུབ་པའི་
ཤེས་འདོད་ཆོས་ཅན་ཞིག་གི་སྟེང་དུ་འགོད་ཚུལ་དང་མཐུན་པའི་
གཏན་ཚིགས་མེད་པའི་ཕྱིར། དེར་ཐལ། རང་ངོས་ནས་གྲུབ་པའི་
གཏན་ཚིགས་མེད་པའི་ཕྱིར།  
གསུམ་པ་དེ་ཉིད་ཚིག་གསལ་དང་སྦྱར་ནས་བཤད་པ་ལ།
མདོར་བསྟན་པ་དང་རྒྱས་པར་བཤད་པ་གཉིས། དང་པོ་ལ་ལེགས་
ལྡན་འབྱེད་ཀྱིས་རང་ཉིད་རྟོག་གེའི་བསྟན་བཅོས་ལ་མཁས་པ་ཙམ་
ཞིག་སྟོན་པར་འདོད་ནས་དངོས་པོ་བདེན་གྲུབ་འགོག་པ་དེའི་ཚེ་ན།
རང་རྒྱུད་ཀྱི་གཏན་ཚིགས་ཀྱིས་འགོག་པར་འདོད་པ་དེ་མི་རིགས་
པར་ཐལ། དངོས་པོ་བདེན་མེད་དུ་ལྟ་བ་དེ་དབུ་མའི་ལྟ་བ་རྣམ་དག་
ཏུ་ཁས་ལེན་པ་དང་། རང་རྒྱུད་ཀྱི་གཏན་ཚིགས་ཁས་ལེན་པ་གཉིས་
ནང་འགལ་བའི་ཕྱིར། དེར་ཐལ། ཚིག་གསལ་ལས། གཞན་ཡང་རྟོག་
གེ་པ་འདི་ནི་བདག་ཉིད་རྟོག་གེའི་བསྟན་བཅོས་ལ་མཁས་པ་ཙམ་

ཞིག་སྟོན་པར་འདོད་པས། དབུ་མའི་ལྟ་བ་ཁས་ལེན་བཞིན་དུ་ཡང་
རང་གི་རྒྱུད་ཀྱི་སྦྱོར་བའི་ངག་བརྗོད་པ་གང་ཡིན་པ་དེ་ནི། ཆེས་ཤིན་
ཏུ་ཉེས་པ་དུ་མའི་ཚོགས་ཀྱིས་གནས་སུ་རྟོགས་པ་སྟེ་ཇི་ལྟར་ཞེ་ན། དེ་
ལ་དེ་དག་གི་གང་འདི་སྐད་དུ་འདིར་ཚིགས་སུ་འགྱུར་བ་ནི་དོན་དམ་
པར་ནང་གི་སྐྱེ་མཆེད་རྣམས་བདག་ལས་སྐྱེ་བར་མེད་པ་ར་ངེས་ཏེ།ཡོད་
པའི་ཕྱིར། དཔེར་ན་ཤེས་པ་ཡོད་པ་ཉིད་བཞིན་ནོ། །ཞེས་སྨྲས་པ་ཡིན་
ནོ༑ །ཞེས་གསུངས་པའི་ཕྱིར་རོ། །སློབ་དཔོན་ལེགས་ལྡན་འབྱེད་ཀྱིས་
རང་རྒྱུད་ཀྱི་གཏན་ཚིགས་ཁས་བླངས་པའི་གཏན་ཚིགས་དེའི་སྦྱོར་
བའི་མཚན་གཞིའི་ཁྱད་པར་ཡོད་དེ། མིག་སོགས་ནང་གི་སྐྱེ་མཆེད་
རྣམས་ཆོས་ཅན། དོན་དམ་པར་བདག་ལས་མི་སྐྱེ་སྟེ། ཡོད་པའི་ཕྱིར་
རོ༑ །དཔེར་ན། ཤེས་པ་ཡོད་པ་ཉིད་( ༨༢ན)བཞིན་ནོ་ཞེས་པ་ལྟ་
བུའོ༑ །གཉིས་པ། ྋ རྒྱས་པར་བཤད་པ་ལ། སློབ་དཔོན་ལེགས་ལྡན་
འབྱེད་ཀྱིས་བདག་སྐྱེ་འགོག་པའི་སྦྱོར་བ་ལ་དོན་དམ་གྱི་ཁྱད་པར་
སྦྱར་བ་ལ་དགོས་པ་ལྷག་པོ་མེད་པར་བསྟན་པ། རང་གི་རྒྱུད་ཀྱི་
གཏན་ཚིགས་འགོག་ཚུལ་དངོས་བཤད་པ། དེ་གཞན་གྲགས་ཀྱི་གཏན་
ཚིགས་ལ་མི་མཚུངས་པར་བསྟན་པ་གསུམ་ལས། དང་པོ་ལ། སློབ་
དཔོན་ལེགས་ལྡན་འབྱེད་ཀྱིས་བདག་སྐྱེ་འགོག་པའི་སྦྱོར་བ་ལ་དོན་
དམ་གྱི་ཁྱད་པར་སྦྱོར་མི་རིགས་པར་ཐལ། གྲུབ་མཐས་བློ་བསྒྱུར་བ་ལ་
བལྟོས་ནས་ཀྱང་སྦྱོར་མི་རིགས། བློ་མ་བསྒྱུར་བ་ལ་བལྟོས་ནས་ཀྱང་མི་
རིགས་པའི་ཕྱིར། དང་པོ་དེར་ཐལ། སྔ་རྒོལ་དབུ་མ་པ་ལ་བལྟོས་ནས་
ཀྱང་སྦྱོར་མི་རིགས།  ཿ ཕྱི་རྒོལ་གྲངས་ཅན་ལ་ལྟོས་ནས་ཀྱང་སྦྱོར་མི་

རིགས་པའི་ཕྱིར། དང་པོ་ལ། སློབ་དཔོན་ལེགས་ལྡན་འབྱེད་ཀྱིས་
བདག་སྐྱེ་འགོག་པར་བྱེད་པ་ལ་དོན་དམ་གྱི་ཁྱད་པར་སྦྱོར་བ་མི་
རིགས་ཏེ། དེ་ལྟར་སྦྱར་བ་ལ་དགོས་པ་ལྷག་པོ་མེད་པའི་ཕྱིར། ཁོ་ན་རེ།
བདག་སྐྱེ་འགོག་པ་ལ་དོན་དམ་གྱི་ཁྱད་པར་སྦྱར་བ་དགོས་པ་དང་
བཅས་ཏེ། ངེས་དོན་གྱི་གསུང་རབ་དགོངས་འགྲེལ་དང་བཅས་པ་
རྣམས་ལས་མྱུ་གུ་ཀུན་བརྫོ་ཏུ་བདག་ལས་སྐྱེ་བས་བཞེད།དོན་དམ་
པར་བདག་ལས་སྐྱེ་བ་དེ་འགོག་པར་བྱེད་པའི་ཕྱིར། ཟེར་ན། དེ་མི་
འཐད་དེ། ངེས་དོན་གྱི་གསུང་རབ་དགོངས་འགྲེལ་དང་བཅས་པ་
རྣམས་ལས། མིག་སོགས་བདག་ལས་སྐྱེ་བ་མ་གསུངས་ཤིང་། བདག་
ལས་སྐྱེ་བ་དེ་བཀག་པའི་ཕྱིར། དེར་ཐལ། ས་ལུ་ལྗང་པའི་མདོ་ལས།
ས་བོན་གྱི་རྒྱུ་ལས་བྱུང་བའི་མྱུ་གུ་དེ་ཡང་སྐྱེ་བ་ན། བདག་གིས་མ་བྱས་
གཞན་གྱིས་མ་བྱས། གཉིས་ཀས་མ་བྱས་དབང་ཕྱུག་གིས་མ་བྱས། རྡུལ་
ཕྲ་རབ་ལས་མ་བྱུང་རང་བཞིན་ལས་མ་བྱུང་ངོ་བོ་ཉིད་ལས་མ་བྱུང་།
རྒྱུ་མེད་ལས་མ་སྐྱེས་ཞེས་གསུངས་པའི་ཕྱིར། ལང་ཀར་གཤེགས་པ་
ལས༑ ས་བོན་ཡོད་ན་མྱུ་གུ་ཇི་བཞིན་ཏེ། །ས་བོན་གང་ཡིན་མྱུ་གུ་དེ་
ཉིད་མིན། །དེ་ལས་གཞན་མིན་དེ་ཡང་མ་ཡིན་ཏེ། །དེ་ཕྱིར་རྟག་མིན་
ཆད་མིན་ཆོས་ཉིད་དོ། །ཞེས་དང་། རྩ་ཤེས་ལས། གང་ལ་བརྟེན་ཏེ་
གང་འབྱུང་བ། །དེ་ནི་རེ་ཞིག་དེ་ཉིད་མིན། །དེ་ལས་གཞན་པའང་མ་
ཡིན་ཏེ། །དེ་ཕྱིར་ཆད་མིན་རྟག་པ་མིན། །ཞེས་གསུངས་པའི་ཕྱིར།
ས་ཅན་ལ་བལྟོས་ནས་དོན་དམ་གྱི་ཁྱད་པར་སྦྱོར་བ་མི་འཐད་
པར་ཐལ། གྲངས་ཅན་བདེན་གཉིས་ཀྱི་རྣམ་གཞག་ལས་ཉམས་པས་

དོན་དམ་གྱི་ཁྱད་པར་སྦྱོར་བ་ལས་སྤྱིར་བདག་སྐྱེ་(༨༢༠)བཀག་པ་
དོན་ཆེ་བའི་ཕྱིར། གྲུབ་མཐས་བློ་མ་བསྒྱུར་བའི་འཇིག་རྟེན་རང་ག་བ་
ལ་བལྟོས་ཏེ་དོན་དམ་གྱི་ཁྱད་པར་སྦྱོར་མི་རིགས་པར་ཐལ།དེས་མིག་
སོགས་བདག་ལས་སྐྱེ་བ་དང་། གཞན་ལས་སྐྱེ་བ་མ་དཔྱད་པར། དེས་
སྐྱེ་བ་ཙམ་ཞིག་ཁས་ལེན་གྱི་གལ་ཏེ་དེས་བདག་སྐྱེ་ཁས་ལེན་ན།
མ་པས་ཀྱང་བདག་སྐྱེ་ཁས་ལེན་དགོས་པའི་ཕྱིར། དེར་ཐལ། དེས་ཐ་
སྙད་ཀྱི་རྣམ་གཞག་འཇིག་རྟེན་པ་དང་མཐུན་པར་ཁས་ལེན་པའི་ཕྱིར།
གཞེས་པ་རང་རྒྱུད་ཀྱི་གཏན་ཚིགས་འགོག་ཚུལ་དངོས་བཤད་པ་
ལ༑ ལེགས་ལྡན་འབྱེད་ཀྱིས་བདག་སྐྱེ་འགོག་བྱེད་ཀྱི་གཏན་ཚིགས་དེ།
རང་རྒྱུད་ཀྱི་གཏན་ཚིགས་ཡིན་པ་དགག་པ་དང་། དེ་ལ་བརྟེན་ནས་
གཏན་ཚིགས་གཞན་རྣམས་རང་རྒྱུད་ཀྱི་གཏན་ཚིགས་ཡིན་པ་ཁེགས་
པར་བསྟན་པ་གཉིས་ལས། དང་པོ་ལ། ཆོས་ཅན་གཞི་མ་གྲུབ་པའི་
ཕྱོགས་ཀྱི་སྐྱོན་དང་།  ཿ དེ་ཡོད་པའི་གཏན་ཚིགས་ལ་མཚུངས་པར་
བསྟན་པ་དང་། སྐྱོན་བརྗོད་ཚུལ་དེ་ལེགས་ལྡན་འབྱེད་རང་ཉིད་ཀྱིས་
ཁས་བླངས་པར་བསྟན་པ་དང་གསུམ་ལས། དང་པོ་ལ། དངོས་དང་།
ཉེས་སྤོང་གི་ལན་དགག་པ་གཉིས་ལས།དང་པོ་དེ་འཆད་པ་བྱེད་པ་
ལ༑ གཞན་ཡང་གལ་ཏེ་ཀུན་རྫོབ་ཏུ་སྐྱེ་བ་དང་། ཞེས་པ་ནས་བཟུང་སྟེ།
དེ་ནི་མི་རིགས་སོ། །ཞེས་པའི་བར་གསུངས། སློབ་དཔོན་ལེགས་ལྡན་
འབྱེད་ཀྱིས་སྦྱོར་བའི་གཏན་ཚིགས་སུ་བཀོད་པའི་ཡོད་པ་དེ། མིག་
སོགས་རྣམས་བདག་ལས་མི་སྐྱེ་བར་སྒྲུབ་པར་བྱེད་པའི་རང་རྒྱུད་ཀྱི་
 གཏན་ཚིགས་མ་ཡིན་པར་ཐལ།དེ་ལ་ཆོས་ཅན་གཞི་མ་གྲུབ་པའི་

ཕྱོགས་ཀྱི་སྐྱོན་ཡོད་པའི་ཕྱིར། དེར་ཐལ། མིག་སོགས་དོན་དམ་དུ་ཡང་
མ་གྲུབ། ཀུན་རྫོབ་ཏུ་ཡང་མ་གྲུབ་པའི་ཕྱིར་རོ། །དང་པོ་དེར་ཐལ། དེ་
གྲུབ་ན་དབུ་མ་པས་དངོས་པོ་བདེན་མེད་དུ་ཁས་བླངས་པ་དང
འགལ་བའི་ཕྱིར།ཕྱི་མ་མ་གྲུབ་ན་ཁྱོད་ཀྱི་དོན་དམ་གྱི་ཁྱད་པར་གང་
ལ་སྦྱོར་བྱས་པ་ལ། ཀུན་རྫོབ་ཏུ་ཡོད་པའི་མིག་སོགས་དོན་དམ་པར་
སྐྱེ་བ་མེད་པ་ལ་སྦྱོར་ཟེར་ན། དེ་མི་འཐད་པར་ཐལ། ཀུན་རྫོབ་ཏུ་ཡོད་
པའི་མིག་སོགས་ཆོས་ཅན། དོན་དམ་པར་བདག་ལས་མི་སྐྱེ་སྟེ། ཞེས་
དངོས་སུ་མ་བཀོད་པའི་ཕྱིར་དང། བཀོད་ན་ཡང་གྲངས་ཅན་ལ་ཆོས་
ཅན་གཞི་མ་གྲུབ་པའི་སྐྱོན་ཡོད་པའི་ཕྱིར། དེར་ཐལ། གྲངས་ཅན་གྱིས་
མིག་སོགས་ཀུན་རྫོབ་ཏུ་གྲུབ་པར་ཁས་མ་བླངས་པའི་ཕྱིར།
གཉིས་པ། ཉེས་སྤོང་གི་ལན་དགག་པ་ལ་དེ་བརྗོད་པ་དང་། དེ་
དགག་པ་གཉིས་ལས། དང་པོ་ནི། སློབ་དཔོན་ལེགས་ལྡན་འབྱེད་
(༨༣ན)ན་རེ། མིག་སོགས་བདག་ལས་མི་སྐྱེ་བར་སྒྲུབ་པའི་ཚེ།
བདེན་གཉིས་གང་དུ་གྲུབ་བརྟགས་པའི་སྒོ་ནས་ཆོས་ཅན་གཞི་མ་
གྲུབ་པའི་སྐྱོན་མེད་དེ། དེ་གཉིས་གང་གིས་ཀྱང་ཁྱད་པར་དུ་མ་བྱས་
པའི་མིག་ཙམ་ཞིག་ཆོས་ཅན་དུ་བཟུང་ནས་སྒྲུབ་པའི་ཕྱིར། དཔེར་ན།
སངས་རྒྱས་པས་བྱེ་བྲག་པའི་ངོ་བོར་སྒྲ་མི་རྟག་པ་སྒྲུབ་པ་དེའི་ཚེ་ན།
སངས་རྒྱས་པས་འདོད་པའི་འབྱུང་བ་བཞི་ལས་བྱུང་བའི་འབྱུང་
འགྱུར་གྱི་སྒྲ་ཡང་ཆོས་ཅན་དུ་མི་འཛིན། བྱེ་བྲག་པས་འདོད་པའི་ནམ་
མཁའི་ཡོན་ཏན་དུ་གྱུར་པའི་སྒྲ་ཡང་ཆོས་ཅན་དུ་མི་འཛིན་པར་སྒྲ་
ཙམ་བཟུང་ནས་སྒྲུབ་པ་དང་། དེ་བཞིན་དུ་བྱེ་བྲག་པས་གསལ་བྱེད་

པའི་ངོ་བོར་སྒྲ་མི་རྟག་པ་སྒྲུབ་པ་དེའི་ཚེ་ན། བྱེ་བྲག་པས་འདོད་པའི་
རྒྱུ་རྐྱེན་གྱིས་གསར་དུ་བྱས་པའི་སྒྲ་ཡང་ཆོས་ཅན་དུ་མི་འཛིན། གསལ་
བྱེད་པས་འདོད་པའི་སྔར་ཡོད་རྐྱེན་གྱིས་མངོན་པར་གསལ་བར་བྱས་
པའི་སྒྲ་ཡང་ཆོས་ཅན་དུ་མི་འཛིན་པར་སྒྲ་ཙམ་བཟུང་ནས་སྒྲུབ་པ་
དང་༑ ྋ སངས་རྒྱས་པས་བྱེ་བྲག་པའི་ངོ་བོར་སྒྲ་མི་རྟག་པར་སྒྲུབ་པ་
དེའི་ཚེ་ན། སངས་རྒྱས་པས་འདོད་པའི་འཇིག་རྒྱུ་དོན་གཞན་ལ་
བལྟོས་མེད་ཀྱི་འཇིག་པ་ཡང་བསྒྲུབ་བྱར་མི་འཛིན། བྱེ་བྲག་པས་
འདོད་པའི་འཇིག་རྒྱུ་དོན་གཞན་ལ་བལྟོས་བཅས་ཀྱི་འཇིག་པ་བསྒྲུབ་
ཆོས་སུ་མི་འཛིན་པར་འཇིག་པ་ཙམ་ཞིག་བསྒྲུབ་ཆོས་སུ་འཛིན་པ་ལྟ་
བུའོ༑ །ཞེས་གསུངས་པ་ཡིན་ཏེ། ཚིག་གསལ་ལས། ཅི་སྟེ་ཇི་ལྟར་སྒྲ་མི་
རྟག་ཅེས་བྱ་བ་ལ་ཆོས་དང་ཆོས་ཅན་གཉིས་སྤྱི་ཉིད་བཟུང་བ་ཡིན་གྱི་
རྗེས་སུ་དཔག་པར་བྱ་བའི་ཐ་སྙད་མེད་པར་འགྱུར་རོ། །འདི་ལྟར་
གལ་ཏེ་འབྱུང་བ་ཆེན་པོ་བཞི་ལས་གྱུར་པའི་སྒྲ་འཛིན་ན་ནི་ཕ་རོལ་
པོ་ལ་མ་གྲུབ་བོ། །འོན་ཏེ་ནམ་མཁའི་ཡོན་ཏན་འཛིན་ན་ནི་དེ་རང་
ཉིད་སངས་རྒྱས་པ་ལ་མ་གྲུབ་པ་ཡིན་ནོ། །དེ་བཞིན་དུ་བྱེ་བྲག་པ་སྒྲ་
མི་རྟག་པར་དམ་འཆའ་བ་ན་ཡང་བྱས་པའི་སྒྲ་འཛིན་ན་དེ་གཞན་ལ་
མ་གྲུབ་བོ། །འོན་ཏེ་མངོན་པར་གསལ་བར་བྱ་བ་ཡིན་ན་ནི་དེ་རང་ལ་
མ་གྲུབ་པ་ཡིན་ནོ། །དེ་བཞིན་དུ་ཅི་རིགས་པར་འཇིག་པ་ཡང་གལ་ཏེ་
རྒྱུ་དང་བཅས་པ་ཡིན་ན་ནི་དེ་སངས་རྒྱས་པ་རང་ལ་མ་གྲུབ་པ་ཡིན་
ལ༑ འོན་ཏེ། རྒྱུ་མེད་པ་ཡིན་ན་ནི་དེ་ཕ་རོལ་པོ་ལ་མ་གྲུབ་པ་ཡིན་ནོ། །

དེ་ཕྱིར་ཇི་ལྟར་འདིར་ཆོས་དང་ཆོས་ཅན་སྤྱི་ཙམ་ཞིག་འཛིན་པ་དེ་
བཞིན་དུ་འདིར་ཡང་ཁྱད་པར་དོར་བའི་ཆོས་ཅན་ཙམ་ཞིག་འཛིན་
( ༨ ༣ བ) པར་འགྱུར་རོ། །ཞེས་གསུངས་པའི་ཕྱིར།
གཉིས་པ་ཉེས་སྤོང་གི་ལན་དགག་པ་ལ། དོན་དགག་པ། དཔེ་དོན་
མི་མཚུངས་པར་བསྟན་པ་གཉིས། དང་པོ་ལ། མདོར་བསྟན་པ་དང་།
རྒྱས་པར་བཤད་པ། དོན་བསྡུ་བ་གསུམ་ལས། དང་པོ་ནི། དབུ་མ་པས་
དངོས་སྨྲ་བའི་ངོ་བོར་མིག་བདེན་པའི་སྐྱེ་མེད་དུ་སྒྲུབ་པ་དེའི་ཚེ་ན།
ཚད་མས་གྲུབ་ཚུལ་མཐུན་སྣང་བའི་ཆོས་ཅན་མིག་དེ་མེད་པར་ཐལ།
དབུ་མ་པས་མིག་ཕྱིན་ཅི་ལོག་འཁྲུལ་བའི་ཚད་མའི་རྙེད་དོན་དུ་ཁས་
བླང་དགོས། དངོས་སྨྲ་བས་ཕྱིན་ཅི་མ་ལོག་པ་མ་འཁྲུལ་བའི་ཚད་མའི་
རྙེད་དོན་དུ་ཁས་བླངས་པ་གང་ཞིག །འཁྲུལ་བའི་ཚད་མའི་རྙེད་དོན་
དང་མ་འཁྲུལ་བའི་ཚད་མའི་རྙེད་དོན་གཉིས་ཕན་ཚུན་སྤངས་འགལ་
གྱི་དངོས་འགལ་ཡིན་པའི་ཕྱིར། དབུ་མ་པས་དེ་ལྟར་ཁས་ལེན་དགོས་
པར་ཐལ།  དབུ་མ་པས་མིག་འཇལ་བྱེད་ཀྱི་ཚད་མ་དེ་མིག་རང་གི་
མཚན་ཉིད་ཀྱིས་གྲུབ་པ་ལ་འཁྲུལ་བར་ཁས་ལེན་དགོས་པའི་ཕྱིར།
དེར་ཐལ། · མིག་རང་གི་མཚན་ཉིད་ཀྱིས་མ་གྲུབ་པར་ཁས་ལེན་དགོས་
པའི་ཕྱིར། དེར་ཐལ། མིག་དེ་བདེན་པའི་སྐྱེ་མེད་དུ་སྒྲུབ་པའི་ཤེས་
འདོད་ཆོས་ཅན་སྐྱོན་མེད་དུ་ཁས་བླངས་པའི་ཕྱིར། སེམས་ཙམ་པས་
དེ་ལྟར་ཁས་བླངས་པ་ཡིན་ཏེ། སེམས་ཙམ་པས་མིག་འཇལ་བྱེད་ཀྱི་
ཚད་མ་དེ། མིག་རང་གི་མཚན་ཉིད་ཀྱིས་གྲུབ་པ་ལ་མ་འཁྲུལ་བར་
ཁས་ལེན་དགོས་ཤིང་ཁས་ཀྱང་བླངས་པའི་ཕྱིར། དེར་ཐལ། མིག་

བདེན་གྲུབ་ཏུ་ཁས་བླངས་པའི་ཕྱིར། དེ་སྐད་དུ། ཚིག་གསལ་ལས། དེ་
ནི་དེ་ལྟར་མ་ཡིན་ཏེ་འདི་ལྟར་གང་གི་ཚེ་འདིར་སྐྱེ་བ་བཀག་པར་
བསྒྲུབ་པར་བྱ་བའི་ཆོས་སུ་འདོད་པ་དེའི་ཚེ། དེ་ཁོ་ནར་དེའི་རྟེན་
ཆོས་ཅན་ཕྱིན་ཅི་ལོག་ཙམ་གྱིས་བདག་གི་དངོས་པོ་རྙེད་པ་ནི་ཉམས་
པར་གྱུར་པ་འདིས་རང་ཉིད་ཀྱིས་ཁས་བླངས་པ་ཉིད་དོ།།ཕྱིན་ཅི་
ལོག་དང་ཕྱིན་ཅི་མ་ལོག་པ་དག་ནི་ཐ་དད་ཡིན་ནོ།ཞེས་གསུངས་
པའི་ཕྱིར། གཉིས་པ་རྒྱས་པར་བཤད་པ་ལ། དབུ་མ་པས། དངོས་སྨྲ་
བའི་ངོ་བོར་མིག་སོགས་བདེན་པའི་སྐྱེ་མེད་དུ་སྒྲུབ་པའི་ཚེ་ན། རང་
གི་མཚན་ཉིད་ཀྱིས་གྲུབ་པའི་མིག་སོགས་ལ་མ་འཁྲུལ་བའི་ཚད་མའི་
རྙེད་དོན་དུ་གྱུར་པའི་རང་གི་མཚན་ཉིད་ཀྱིས་གྲུབ་པའི་མིག་སོགས་
ཆོས་ཅན་ཚད་མས་གྲུབ་ཚུལ་མཐུན་སྣང་བ་མེད་དེ། དེ་ཕྱིན་ཅི་ལོག་
འཁྲུལ་བའི་ཚད་མའི་རྙེད་དོན་དུ་ཡང་མེད། ཕྱིན་ཅི་མ་ལོག་པ་མ་
འཁྲུལ་བའི་ཚད་མའི་རྙེད་དོན་དུ་ཡང་མེད་པའི་ཕྱིར། དང་པོ་དེར་
ཐལ༑ བསེ་རུའི་ནང་དུ་སྐྲ་ཤད་(༨༤ན)འཛག་པར་སྣང་བའི་རབ་
རིབ་ཅན་གྱི་མིག་ཤེས་ལྟ་བུའི་མིག་རང་གི་མཚན་ཉིད་ཀྱིས་གྲུབ་པར་
འཛིན་པ་སྟེ་སྣང་བའི་ཚད་མའི་རྙེད་དོན་དུ་གྱུར་པའི་རང་གི་མཚན་
ཉིད་ཀྱིས་གྲུབ་པའི་མིག་མེད་པའི་ཕྱིར། དེར་ཐལ། དེ་འདྲ་བའི་ཚད་
མ་དེ་མིག་རང་གི་མཚན་ཉིད་ཀྱིས་གྲུབ་པ་ལ་འཁྲུལ་བའི་ཕྱིར། དཔེར་
ན༑ བསེ་རུའི་ནང་དུ་སྐྲ་ཤད་འཛག་པར་སྣང་བའི་རབ་རིབ་ཅན་གྱི་
མིག་ཤེས་ལྟ་བུ་ཡིན་པའི་ཕྱིར། ཕྱི་མ་དེར་ཐལ། བསེ་རུའི་ནང་དུ་སྐྲ་
ཤད་འཛག་པར་མི་སྣང་བའི་རབ་རིབ་མེད་པའི་མིག་ཤེས་ལྟ་བུའི་

ལ་ཀླན་ཀ་མེད། །ཅེས་གསུངས། གསུམ་པ་དོན་བསྡུས་ཏེ་དགག་པ་ལ།
དབུ་མ་པས་དངོས་སྨྲ་བའི་ངོ་བོར་མིག་བདེན་པའི་སྐྱེ་མེད་སྒྲུབ་པ་
དེའི་ཚེ་ན་ཆོས་ཅན་ཚད་མས་གྲུབ་( ༨༤བ) ཚུལ་མཐུན་སྣང་བ་མེད་
དེ༑ ཕྱིན་ཅི་མ་ལོག་པ་མ་འཁྲུལ་བའི་ཚད་མ་སྐྱེས་པའི་གནས་སྐབས་
ན་ཚད་མ་དེའི་གཟིགས་ངོར་ཕྱིན་ཅི་ལོག་འཁྲུལ་བའི་ཚད་མའི་རྙེད་
དོན་དུ་གྱུར་པའི་མིག་དེ་མེད་པའི་ཕྱིར། དེས་ན་དབུ་མ་པས་དངོས་
སྨྲ་བའི་ངོ་བོར་མིག་སོགས་བདེན་པའི་སྐྱེ་མེད་དུ་སྒྲུབ་པའི་ཚེ། སློབ་
དཔོན་ལེགས་ལྡན་འབྱེད་ཀྱིས་ཆོས་ཅན་གཞན་དབང་གཞི་མ་གྲུབ་
པའི་ཕྱོགས་ཀྱི་སྐྱོན་དང་གཏན་ཚིགས་གཞི་མ་གྲུབ་པའི་རྟགས་སྐྱོན་
སྤོང་མི་ནུས་ཏེ། སྔར་བཤད་པའི་ཉེས་སྤོང་གི་ལན་དེས་ལན་དོན་
མཐུན་མི་ཐེབས་པའི་ཕྱིར། དེར་ཐལ། ཚིག་གསལ་ལས། གང་གི་ཕྱིར་
དེ་ལྟར་ཕྱིན་ཅི་ལོག་དང་ཕྱིན་ཅི་མ་ལོག་པ་དག་ཐ་དད་པ་དེའི་ཕྱིར་
ཕྱིན་ཅི་མ་ལོག་པའི་གནས་སྐབས་ན་ཕྱིན་ཅི་ལོག་པ་ཡོད་པ་མ་ཡིན་
པའི་ཕྱིར་ན་གང་ཞིག་ཆོས་ཅན་ཉིད་དུ་འགྱུར་བ་མིག་ཀུན་རྫོབ་པ་ལྟ་
ག་ལ་ཡོད།དེའི་ཕྱིར་གཞི་མ་གྲུབ་པའི་ཕྱོགས་ཀྱི་སྐྱོན་དང་གཞི་མ་
གྲུབ་པའི་གཏན་ཚིགས་ཀྱི་སྐྱོན་བཟློག་པ་མེད་པ་ཉིད་པས་འདི་ལན་
མིན་པ་ཉིད་དོ། །ཞེས་གསུངས་སོ། །གཉིས་པ་དཔེ་དོན་མི་མཚུངས་
པར་བསྟན་པ་ལ། ཁ་ཅིག །དེ་ལྟ་བུའི་དཔེ་དོན་མི་མཚུངས་ཏེ། ནང་
སྡེ་དངོས་སྨྲ་བས་བྱེ་བྲག་པའི་ངོ་བོར་སྒྲ་མི་རྟག་པར་སྒྲུབ་པ་དེའི་ཚེ།
རྒོལ་བ་སྔ་ཕྱི་གཉིས་ཀས་འབྱུང་འགྱུར་གྱི་སྒྲ་དང་ནམ་མཁའི་ཡོན་
ཏན་གྱི་སྒྲ་གང་རུང་མ་ཡིན་པའི་སྒྲ་ཙམ་ཞིག་མཐུན་སྣང་དུ་གྲུབ་པ་

ཡོད༑་དབུ་མ་པས་དངོས་སྨྲ་བའི་ངོ་བོར་མིག་སོགས་བདེན་པའི་སྐྱེ་
མེད་དུ་སྒྲུབ་པའི་ཚེ་ན། བདེན་བརྫུན་གང་གིས་ཀྱང་ཁྱད་པར་དུ་མ་
བྱས་པའི་མིག་མཐུན་སྣང་དུ་གྲུབ་པ་མེད་པའི་ཕྱིར་ཟེར་ན། དེ་མི་
འཐད་པར་ཐལ། རང་སྡེ་དངོས་སྨྲ་བའི་ལུགས་ལ་འབྱུང་འགྱུར་མ་
ཡིན་པའི་སྒྲ་མེད་ཅིང་འབྱུང་འགྱུར་གྱི་སྒྲ་དེ་ཡང་བདེན་གྲུབ་ཏུ་ཁས་
ལེན་པའི་ཕྱིར་དང་། བྱེ་བྲག་པའི་ལུགས་ལ་ནམ་མཁའི་ཡོན་ཏན་མ་
ཡིན་པའི་སྒྲ་མེད་ཅིང་། ནམ་མཁའི་ཡོན་ཏན་དུ་གྱུར་པའི་སྒྲ་དེ་ཡང་
བདེན་གྲུབ་ཏུ་ཁས་ལེན་པའི་ཕྱིར། རང་ལུགས་ལ། སྔར་བཤད་པ་དེ་
ལྟ་བུའི་དཔེ་དོན་མི་མཚུངས་པའི་དོན་ཡོད་དེ། ནང་སྡེ་དངོས་སྨྲ་བས་
བྱེ་བྲག་པའི་ངོ་བོར་སྒྲ་མི་རྟག་པར་སྒྲུབ་པ་དེའི་ཚེ་ན།  ཿ སྒྲ་འབྱུང་
འགྱུར་ཡིན་པའི་ཆ་ལ་ཡང་ཚད་མར་མ་སོང་། དེ་ནམ་མཁའི་ཡོན་
ཏན་ཡིན་པའི་ཆ་ལ་ཡང་ཚད་མར་མ་སོང་བར་སྒྲ་ཙམ་ལ་ཚད་མར་
གྲུབ་པའི་སྒྲ་གཉིས་ཀ་ལ་མཐུན་སྣང་དུ་གྲུབ་པ་ཡོད། དབུ་མ་པས་
དངོས་སྨྲ་བའི་ངོ་བོར་མིག་སོགས་(༨༥ན)བདེན་པའི་སྐྱེ་མེད་དུ་
སྒྲུབ་པའི་ཚེ་ན་བདེན་བརྫུན་གང་གིས་ཀྱང་ཁྱད་པར་དུ་མ་བྱས་པའི་
མིག་ཙམ་ལ་ཚད་མར་སོང་བའི་ཚད་མའི་རྙེད་དོན་དུ་གྱུར་པའི་རང་
གི་མཚན་ཉིད་ཀྱིས་གྲུབ་པའི་མིག་གཉིས་ཀ་ལ་མཐུན་སྣང་དུ་གྲུབ་པ་
མེད་དེ།  ཀུན་རྫོབ་དང་དོན་དམ་པ་གང་རུང་དུ་མ་གྲུབ་པའི་ཕྱིར།
དེར་ཐལ། ཚིག་གསལ་ལས། དཔེ་ལ་ཡང་འདྲ་བ་ཡོད་པ་མ་ཡིན་ཏེ།
དེ་ནི་སྒྲའི་སྤྱི་དང་མི་རྟག་པ་ཉིད་ཀྱི་སྤྱིའི་ཁྱད་པར་བརྗོད་པར་མི་

འདོད་པ་གཉིས་ཀ་ལ་ཡང་ཡོད་ན། དེ་བཞིན་དུ་མིག་གི་སྤྱི་ནི་སྟོང་པ་
ཉིད་དང་། སྟོང་པ་ཉིད་མ་ཡིན་པར་སྨྲ་བ་དག་གིས་ཀུན་རྫོབ་ཏུ་ཡང་
ཁས་མ་བླངས་ལ།་དོན་དམ་པར་ཡང་མ་ཡིན་པས་དཔེ་ལ་འདྲ་བ་
ཡོད་པ་མ་ཡིན་ནོ།ཞེས་གསུངས་པའི་ཕྱིར། གཉིས་པ་དེ་ཡོད་པའི་
གཏན་ཚིགས་ལ་མཚུངས་པར་བསྟན་པ་ལ། དབུ་མ་པས་དངོས་སྨྲ་
བ འི ་ངོ་བོ ར ་མིག་སོགས་བདེན་པའི་སྐྱེ་མེད་དུ་སྒྲུབ་པ་དེའི་ཚེ་ན།
ཆོས་ཅན་གཞི་མ་གྲུབ་པའི་ཕྱོགས་ཀྱི་སྐྱོན་དང་། གཏན་ཚིགས་གཞི་མ་
གྲུབ་པའི་སྐྱོན་དེ་དག་གཏན་ཚིགས་ཡོད་པ་ལ་ཡང་མཚུངས་པ་ཡིན་
ཏེ༑ གཏན་ཚིགས་ཡོད་པ་ཚད་མས་གྲུབ་ཚུལ་མཐུན་སྣང་བ་ལ་སྔཪ་
བཤད་པའི་སྐྱོན་དེ་དག་འཇུག་པའི་ཕྱིར། དེར་ཐལ། ཚིག་གསལ་ལས།
གཞི་མ་གྲུབ་པའི་ཕྱོགས་ཀྱི་ཉེས་པ་བརྗོད་པའི་ཚུལ་གང་ཡིན་པ་འདི་
ཉིད་ནི་ཡོད་པའི་ཕྱིར་ཞེས་བྱ་བའི་གཏན་ཚིགས་འདི་ལ་མ་གྲུབ་པའི་
སྐྱོན་བརྗོད་པ་ལ་ཡང་སྦྱར་བར་བྱའོ། །ཞེས་གསུངས་སོ། །
གསུམ་པ། སྐྱོན་བརྗོད་ཚུལ་དེ་དག་ལེགས་ལྡན་འབྱེད་ཀྱིས་ཁས་
བླངས་པར་བསྟན་པ་ལ། སྔར་བཤད་པའི་ཆོས་ཅན་གཞི་མ་གྲུབ་པའི་
ཕྱོགས་ཀྱི་སྐྱོན་དང་གཏན་ཚིགས་གཞི་མ་གྲུབ་པའི་སྐྱོན་བརྗོད་ཚུལ་
དེ་དག་སློབ་དཔོན་ལེགས་ལྡན་འབྱེད་ཀྱིས་ཁས་བླངས་པ་ཡིན་ཏེ། བྱེ་
བྲག་ཏུ་སྨྲ་བས་མིག་སོགས་ནང་གི་སྐྱེ་མཆེད་རྣམས་སྐྱེད་པར་བྱེད་
པའི་རྒྱུ་ལ་སོགས་པ་དོན་དམ་པར་ཡོད་པ་ཁོ་ན་ཡིན་ཏེ། དེ་ལྟར་དེ་
བཞིན་གཤེགས་པས་གསུངས་པའི་ཕྱིར། གང་དེ་བཞིན་གཤེགས་པས་
ཇི་སྐད་གསུངས་པ་དེ་ནི་བདེན་པ་ཡིན་ཏེ། དཔེར་ན། མྱ་ངན་ལས་

འདས་པ་ནི་ཞི་བའོ། །ཞེས་གསུངས་པ་ལྟ་བུའོ་ཞེས་བཀོད་པ་ན། སློབ་
དཔོན་ལེགས་ལྡན་འབྱེད་ཀྱིས་དེ་ལྟར་དེ་བཞིན་གཤེགས་པས་
གསུངས་པའི་ཕྱིར་ཞེས་རྟགས་སུ་སོང་ཚོད་དེ་ཀུན་རྫོབ་དང་དོན་
དམ་གང་རུང་དུ་མ་གྲུབ་པ་མི་( ༨༥བ)འཐད་པས་དེ་ཀུན་རྫོབ་ཏུ་
གྲུབ་བམ། དོན་དམ་དུ་གྲུབ། དང་པོ་ལྟར་ན་མི་འཐད་དེ། ཁྱོད་རང་
ལ་གཏན་ཚིགས་གཞི་མ་གྲུབ་པའི་སྐྱོན་དུ་འགྱུར་བའི་ཕྱིར། ཕྱི་མ་ལྟར་
ན་ཡང་མི་འཐད་དེ། ངེད་དབུ་མ་པ་ལ་གཏན་ཚིགས་གཞི་མ་གྲུབ་
པའི་སྐྱོན་དུ་འགྱུར་བའི་ཕྱིར་ཞེས་བཀག་པ་དེ་བཞིན་དུ། ཕྱིན་ཅི་ལོག་
འཁྲུལ་བའི་ཚད་མ་དང་། ཕྱིན་ཅི་མ་ལོག་པ་མ་འཁྲུལ་བའི་ཚད་མ་
གང་རུང་མ་ཡིན་པའི་ཚད་མའི་རྙེད་དོན་དུ་གྲུབ་པ་མེད་པས་ཕྱིན་ཅི་
ལོག་འཁྲུལ་བའི་ཚད་མའི་རྙེད་དོན་དང་། ཕྱིན་ཅི་མ་ལོག་པ་མ་
འཁྲུལ་བའི་ཚད་མའི་རྙེད་དོན་གང་རུང་དུ་མ་གྲུབ་ན། མེད་པར་ཁས་
ལེན་དགོས་པའི་ཕྱིར། དེར་ཐལ། ཚིག་གསལ་ལས། དེ་བཞིན་དུ་དེ་ནི་
འདི་ལྟར་ཡིན་ཏེ། གང་གི་ཕྱིར་ཇི་སྐད་བསྙད་པའི་དོན་འདི་ནི་རྟོག་
གེ་བ་འདིས་རང་ཉིད་ཀྱིས་ཁས་བླངས་པ་ཡིན་ནོ། །ཇི་ལྟར་ཞེ་ན། ནང་
གི་སྐྱེ་མཆེད་རྣམས་སྐྱེད་པར་བྱེད་པ་རྒྱུ་ལ་སོགས་པ་ནི་ཡོད་པ་ཁོ་ན་
ཡིན་ཏེ། དེ་ལྟར་དེ་བཞིན་གཤེགས་པས་གསུངས་པའི་ཕྱིར་རོ། །གང་
དེ་བཞིན་གཤེགས་པས་ཇི་སྐད་གསུངས་པ་དེ་ནི་དེ་བཞིན་ཏེ། དཔེར་
ན་མྱ་ངན་ལས་འདས་པ་ནི་ཞི་བའོ། །ཞེས་བྱ་བ་གཞན་གྱིས་བཀོད་
པའི་སྒྲུབ་བྱེད་འདི་ལ་འདིར་ཁྱོད་ཀྱིས་གཏན་ཚིགས་ཀྱི་དོན་དུ་
འདོད་པ་གང་ཡིན། དེ་བཞིན་གཤེགས་པས་ཀུན་རྫོབ་ཏུ་དེ་སྐད་

གསུངས་པའི་ཕྱིར་རམ། འོན་ཏེ་དོན་དམ་པར་གསུངས་པའི་ཕྱིར།
གལ་ཏེ་ཀུན་རྫོབ་ཏུ་ན་ནི་རང་ལ་གཏན་ཚིགས་ཀྱི་དོན་མ་གྲུབ་པ་
ཉིད་དོ། །འོན་ཏེ་དོན་དམ་པར་ན་ནི་གང་གི་ཚེ་ཆོས་ནི་ཡོད་པ་དང་།
མེད་དང་ཡོད་མེད་མི་འགྲུབ་པ་དེའི་ཚེ་འབྲས་བུ་ཡོད་པ་དང་མེད་པ་
དང་གཉིས་ཀའི་བདག་ཉིད་ཀྱི་རྐྱེན་བསལ་བའི་ཕྱིར། ཇི་ལྟར་སྒྲུབ་
བྱེད་རྒྱུ་ཞེས་བྱ། །དེ་ལྟར་ཡིན་ན་མི་རིགས་སོ། །དེ་ནི་སྒྲུབ་པར་བྱེད་
པའི་རྒྱུ་མ་ཡིན་པ་ཁོ་ནའོ་ཞེས་བྱ་བ་ནི་ངག་གི་དོན་ཏོ། །དེའི་ཕྱིར་
དོན་དམ་པར་བསྒྲུབ་པར་བྱ་བ་དང་སྒྲུབ་པར་བྱེད་པ་ཉིད་མ་གྲུབ་
པའི་ཕྱིར། གཏན་ཚིགས་མ་གྲུབ་པའི་དོན་ཉིད་དང་འགལ་བའི་དོན་
ཉིད་དོ་ཞེས་འདིས་སྐྱོན་འདི་སྨྲས་པ་ཉིད་དོ། །ཞེས་གསུངས་པའི་ཕྱིར།
དེས་སློབ་དཔོན་ལེགས་ལྡན་འབྱེད་ཀྱི་སྦྱོར་བའི་གཏན་ཚིགས་གཞན་
རྣམས་ཀྱང་རང་རྒྱུད་ཀྱི་གཏན་ཚིགས་ཡིན་པ་ཁེགས་པར་བསྟན་པ་ལ།
སློབ་དཔོན་ལེགས་ལྡན་འབྱེད་ཀྱི་ཡོད་པའི་གཏན་ཚིགས་དེ། མིག་
སོགས་རྣམས་དོན་དམ་པར་བདག་ལས་མི་སྐྱེ་བར་སྒྲུབ་པའི་རང་
རྒྱུད་ཀྱི་གཏན་ཚིགས་ཡིན་པ་བཀག་པ་ལ་(༨༦ན)བརྟེན་ནས།
གཏན་ཚིགས་གཞན་གཟུགས་འཛིན་མིག་ཤེས་ཆོས་ཅན། དོན་དམ་
པར་མིག་དབང་གཞན་ལས་མི་སྐྱེ་སྟེ། གཞན་ཡིན་པའི་ཕྱིར། དཔེར་ན་
བུམ་པ་བཞིན་ཞེས་པའི་སྦྱོར་བའི་གཏན་ཚིགས་ལ་སོགས་པ་རྣམས།
རང་རྒྱུད་ཀྱི་གཏན་ཚིགས་ཡིན་པ་ཁེགས་པ་ཡིན་ཏེ། དེ་དག་ལ་ཡང་
ཆོས་ཅན་གཞི་མ་གྲུབ་པའི་ཕྱོགས་ཀྱི་སྐྱོན་དང་གཏན་ཚིགས་གཞི་མ་
གྲུབ་པའི་སྐྱོན་དེ་དག་མཚུངས་པར་འཇུག་པའི་ཕྱིར། དེར་ཐལ། ཚིག་

གསལ་ལས།  གང་གི་ཕྱིར་དེ་ལྟར་འདིས་རང་ཉིད་ཀྱི་ཚུལ་འདིས་
གཏན་ཚིགས་མ་གྲུབ་པར་ཁས་བླངས་པ་དེའི་ཕྱིར། དངོས་པོའི་ཆོས་
གཏན་ཚིགས་སུ་བཀོད་པའི་རྗེས་སུ་དཔག་པ་ཐམས་ཅད་ལ་གཏན་
ཚིགས་ལ་སོགས་པ་རང་ལ་མ་གྲུབ་པའི་ཕྱིར། སྒྲུབ་པར་བྱེད་པ་ཐམས་
ཅད་རྣམ་པར་འཇིག་པར་འགྱུར་རོ། །ཞེས་གསུངས་པའི་ཕྱིར། ལེགས་
ལྡན་འབྱེད་ཀྱིས་ཡོད་པའི་གཏན་ཚིགས་མིག་སོགས་དོན་དམ་པར་
བདག་ལས་མི་སྐྱེ་བར་སྒྲུབ་པའི་རང་རྒྱུད་ཀྱི་གཏན་ཚིགས་སུ་ཁས་
བླངས་པ་ལ། ཆོས་ཅན་མ་གྲུབ་པའི་སྐྱོན་དང་གཏན་ཚིགས་མ་གྲུབ་
པའི་སྐྱོན་འཇུག་པའི་རྒྱུ་མཚན་ཡོད་དེ། དེས་གཏན་ཚིགས་དང་ཤེས་
འདོད་ཆོས་ཅན་གཉིས་བདེན་མེད་དུ་ཁས་བླངས། ྋ རང་གི་མཚན་
ཉིད་ཀྱིས་གྲུབ་པའི་གཏན་ཚིགས་དང་ཤེས་འདོད་ཆོས་ཅན་རང་ཉིད་
ལ་མ་འཁྲུལ་བའི་ཚད་མའི་རྙེད་དོན་དུ་ཁས་བླངས་པས་ཁས་བླངས་
ནང་འགལ་བསྟན་པའི་སྒོ་ནས་སྐྱོན་དེ་དག་འཇུག་པའི་ཕྱིར།
གསུམ་པ་དེ་གཞན་ལ་གྲགས་ཀྱི་གཏན་ཚིགས་ལ་མཚུངས་པ
སྤངས་པ་ལ། ཁོ་ན་རེ། ཡོད་པའི་གཏན་ཚིགས་རང་རྒྱུད་ཀྱི་གཏན་
ཚིགས་ཡིན་པ་ལ། ཆོས་ཅན་གཞི་མ་གྲུབ་པ་དང་། གཏན་ཚིགས་གཞི་
མ་གྲུབ་པའི་སྐྱོན་བརྗོད་པ་དེ་མི་འཐད་པར་ཐལ། དེ་ལྟ་བུའི་སྐྱོན་
བརྗོད་ཚུལ་དེ། གཞན་ལ་གྲགས་ཀྱི་གཏན་ཚིགས་ལ་ཡང་མཚུངས་
པའི་ཕྱིར་ཟེར་ན། མི་མཚུངས་ཏེ། ཁྱོད་ཀྱིས་རང་རྒྱུད་ཀྱི་གཏན་ཚིགས་
སུ་འགྱུར་བ་ལ་ཆོས་ཅན་རྒོལ་བ་སྔ་ཕྱི་གཉིས་ཀས་ཚད་མས་གྲུབ་ཚུལ་
མཐུན་སྣང་བར་ཁས་བླངས། ངེད་ཀྱི་གཞན་ལ་གྲགས་ཀྱི་གཏན་

གཉིས་དང་བྲལ་ལའང་དེས་ཅི་བྱ། །ཞེས་པའི་བར་གསུངས། གཉིས་པ་
དེ་འཆད་པ་ལ། གང་གི་རང་ལྟ་ལ་གནས། །ཞེས་པ་ནས། ཡོད་ཅེས་
དྲང་དོན་ཉིད་དུ་བསྟན་པ་ཡིན། །ཞེས་པའི་བར་གསུངས། དང་པོ་ལ།
གཞན་སྐྱེ་སྤྱིར་བཀག་པ། བྱེ་བྲག་ཏུ་བཀག་པ་དང༌། འབྲས་བུ་ལ་མུ
བཞིར་བརྟགས་ནས་བཀག་པ་གསུམ་ལས། དང་པོ་ནི། རང་གི་མཚན་
ཉིད་ཀྱིས་གྲུབ་པའི་རྒྱུ་གཞན་ལས་འབྲས་བུ་གཞན་སྐྱེ་བ་ལ་ཧ་ཅང་
ཐལ་བའི་འགལ་བརྗོད་ཀྱི་ཐལ་འགྱུར་གཉིས་དངོས་སུ་བསྟན་ནས།
གཞན་གྲགས་ཀྱི་གཏན་ཚིགས་ཤུགས་ལ་བསྟན་པའི་སྒོ་ནས་འགོག་
པར་བྱེད་པ་ལ། གཞན་ལ་བརྟེན་ནས། ཞེས་པ་ནས། སྐྱེད་པར་བྱེད་པ་
མ་ཡིན་མ་ལུས་ལ་ཡང་གཞན་ཉིད་མཚུངས། །ཞེས་པའི་བར་གསུངས།
ཁོ་ན་རེ། དངོས་པོ་གང་གི་རྒྱུ་དེས་རབ་ཏུ་བྱ་བར་ནུས་པ་དེ་འབྲས་བུ་
དང་རྒྱུ་དེ་འབྲས་བུ་ལས་རང་གི་མཚན་ཉིད་ཀྱིས་གྲུབ་པའི་གཞན
ཡིན་ཀྱང་། འབྲས་བུ་དེ་སྐྱེ་བར་བྱེད་པ་རྒྱུར་འཇོག་ཅིང་། ས་ལུའི་ས་
བོན་དེ་ས་ལུའི་མྱུ་གུ་སྐྱེད་པར་བྱེད། སྐྱེད་པར་ནུས། རྒྱུད་གཅིག་ཏུ་
རྟོགས༑ སྐད་ཅིག་སྔ་མའི་དུས་སུ་གྲུབ་པས་ས་ལུའི་མྱུ་གུ་ལ་བལྟོས་ཏེ་
ཁྱད་ཆོས་བཞི་དང་ལྡན་ནས་མྱུག་ལ་བལྟོས་ཏེ་ཁྱད་ཆོས་བཞི་དང་མི་
ལྡན་པས། རྒྱུ་ཡིན་མིན་ཐམས་ཅད་ལས་འབྲས་བུ་ཡིན་མིན་ཐམས་
ཅད་སྐྱེ་བའི་སྐྱོན་མེད་དོ། །ཟེར་ན། འོ་ན་ནས་དང་པདྨའི་གེ་སར་དང་
ཀེང་ཤུ་ཀའི་མེ་ཏོག་(༨༧ན)རྣམས་ས་ལུའི་མྱུ་གུ་ལ་བལྟོས་ཏེ། ཁྱད་
ཆོས་བཞི་དང་མི་ལྡན་པ་དེ་བཞིན་དུ་ས་ལུའི་ས་བོན་དེ་ཡང་ས་ལུའི་
མྱུ་གུ་ལ་བལྟོས་ཏེ་ཁྱད་ཆོས་བཞི་དང་མི་ལྡན་པར་ཐལ། དེ་རྣམས་ས་

ལུའི་མྱུ་གུ་ལ་བལྟོས་ཏེ་འབྲེལ་མེད་དོན་གཞན་ཡིན་པར་མཚུངས
པའི་ཕྱིར། དེར་ཐལ། དེ་རྣམས་རང་གི་མཚན་ཉིད་ཀྱིས་གྲུབ་པའི་
གཞན་ཡིན་པར་མཚུངས་པའི་ཕྱིར། ཞེས་འགོག་པར་བྱེད་པ་ལ། རབ་
ཏུ་བྱ་བར་ནུས་པ་དེ་ཕྱིར་འབྲས་བུར་ངེས་བརྗོད་ཅིང་། །ཞེས་པ་ནས།
ས་ལུའི་ས་བོན་ཡང་ནི་དེ་ཡི་མིན་ཏེ་གཞན་ཉིད་ཕྱིར། །ཞེས་པའི་བར་
གསུངས༑
༈ གཉིས་པ་བྱེ་བྲག་ཏུ་འགོག་པ་ལ། རྒྱུ་འབྲས་སྔ་ཕྱི་བ་ལ་གཞན་
སྐྱེ་བཀག་པ་དང་། རྒྱུ་འབྲས་དུས་མཉམ་པ་ལ་གཞན་སྐྱེ་བཀག་པ་
གཉིས་ལས། དང་པོ་ལ། མྱུ་གུ་དེ་རང་གི་མཚན་ཉིད་ཀྱིས་གྲུབ་པའི་ས་
བོན་ལས་མི་སྐྱེ་སྟེ། དེ་སྐྱེ་ན་དེ་གཉིས་རང་གི་མཚན་ཉིད་ཀྱིས་གྲུབ་
པའི་གཞན་ཡིན་དགོས། དེ་ཡིན་ན་དུས་ཐམས་ཅད་དུ་རང་གི་མཚན་
ཉིད་ཀྱིས་གྲུབ་པའི་གཞན་ཡིན་དགོས་དེ་ལྟར་ན་དེ་གཉིས་དུས་
མཉམ་དགོས་པ་ལས་དུས་མི་མཉམ་པའི་ཕྱིར། ཞེས་འགོག་པར་བྱེད་
པ་ལ། མྱུ་གུ་ས་བོན་དང་ནི་དུས་མཉམ་ཡོད་པ་མ་ཡིན་ཏེ། ཞེས་པ་
ནས༑ གཞན་ལས་སྐྱེ་བ་ཡིན་ཞེས་བྱ་བའི་ཕྱོགས་འདི་བཏང་བར་བྱོས།
ཞེས་པའི་བར་གསུངས། ཁོ་ན་རེ། མྱུ་གུ་ས་བོན་དང་དུས་མི་མཉམ་
པའི་རྒྱུ་མཚན་གྱིས། མྱུ་གུ་རང་གི་མཚན་ཉིད་ཀྱིས་གྲུབ་པའི་ས་བོན་
ལས་མི་སྐྱེ་བ་དེ་མི་རིགས་པར་ཐལ། སྲང་མདའི་འགོ་མཇུག་གི་བྱ་བ་
མཐོ་དམན་གཉིས་དུས་མཉམ་པས་སྲང་མདའི་འགོ་མཇུག་དུས་
མཉམ་པ་དེ་བཞིན་དུ། མྱུ་གུ་སྐྱེ་བའི་བྱ་བ་དང་ས་བོན་འགགས་པའི་
བྱ་བ་གཉིས་དུས་མཉམ་པས་བྱེད་པ་པོ་ས་བོན་དང་མྱུ་གུ་གཉིས་དུས་

མཉམ་པའི་ཕྱིར་ཟེར་ན། དཔེ་དོན་མི་མཚུངས་ཏེ། སྲང་མདའི་འགོ་
མཇུག་གི་མཐོ་དམའ་གཉིས་ད་ལྟ་བ་ཡིན་པས། སྲང་མདའི་སྟེང་དུ་
དུས་མཉམ་པ་དང་། ས་མྱུག་གཉིས་ཀྱི་སྐྱེ་འགག་གི་བྱ་བ་གཉིས་དུས་
མཉམ་ཡང་ས་མྱུག་གཉིས་དུས་མི་མཉམ་པའི་ཕྱིར། དེར་ཐལ། ས་བོན་
གྱི་དུས་སུ་མྱུ་གུ་སྐྱེ་བཞིན་པ་ཡིན་པས། དེའི་དུས་སུ་མྱུ་གུ་མེད་ས་བོན་
གྱི་དུས་སུ་ས་བོན་འགག་བཞིན་པ་ཡིན་པས་དེའི་དུས་སུ་དེ་ཡོད་པའི་
ཕྱིར༑ ཞེས་ཉེས་སྤོང་གི་ལན་དང་བཅས་པ་འགོག་པར་བྱེད་པ་ལ། ཇི་
ལྟར་སྲང་གིས་མདའ་གཉིས་མཐོ་བ་དང་ནི་དམའ་བ་དག །ཅེས་པ་
ནས༑ དེ་ཚེ་འདི་ནི་ཇི་ལྟ་བུ་(༨༧བ)ན་སྲང་དང་མཚུངས་པ་ཡིན། །
སྐྱེ་བ་འདི་ནི་བྱེད་པོ་མེད་པར་རིགས་པའི་ངོ་བོའང་མིན། །ཞེས་པའི་
བར་གསུངས། གཉིས་པ་རྒྱུ་འབྲས་དུས་མཉམ་པ་ལ་གཞན་སྐྱེ་དགག་
པ་ལ། ཁ་ཅིག །རྒྱུ་འབྲས་སྔ་ཕྱི་བ་ལ་རང་གི་མཚན་ཉིད་ཀྱིས་གྲུབ་པའི་
གཞན་མེད་པས་གཞན་སྐྱེ་མེད་དུ་ཆུག་ཀྱང་། རྒྱུ་འབྲས་དུས་མཉམ་པ་
ལ་རང་གི་མཚན་ཉིད་ཀྱིས་གྲུབ་པའི་གཞན་ཡོད་པས་གཞན་སྐྱེ་ཡོད་
པ་ཡིན་ཏེ། མིག་ཤེས་དེ་རང་དང་དུས་མཉམ་པའི་རང་གི་རྒྱུ་མིག་
དབང་ཚོར་བ་འདུ་ཤེས་སོགས་ལས་སྐྱེ་བའི་ཕྱིར་ཟེར་ན། འོ་ན། མིག་
ཤེས་དེ་རང་དང་དུས་མཉམ་པའི་རང་གི་རྒྱུ་མིག་གི་དབང་པོ་སོགས་
ཀྱི་དུས་སུ་ཡོད་དམ་མེད། ཡོད་ན་རྒྱུའི་དུས་སུ་གྲུབ་ཟིན་སླར་ཡང་སྐྱེ་
བ་ལ་དགོས་པ་མེད། དེའི་དུས་སུ་མེད་པ་རང་བཞིན་གྱིས་སྐྱེ་ན། རྒྱུ་
འབྲས་སྔ་ཕྱི་བ་ལ་གཞན་སྐྱེ་འགོག་བྱེད་ཀྱི་རིགས་པས་གནོད་པ་ཡིན་
ནོ་ཞེས་འཆད་པར་བྱེད་པ་ལ། གལ་ཏེ་མིག་གི་བློ་ལ་རང་གི་སྐྱེ་བྱེད་

དུས་གཅིག་པ། ཞེས་པ་ནས། ཅི་སྟེ་དེ་མེད་ཅེས་ན་འདི་ལ་ཉེས་པ་
བཤད་ཟིན་ཏོ། །ཞེས་པའི་བར་གསུངས། གསུམ་པ་འབྲས་བུ་ལ་མུ་
བཞིར་བརྟགས་ནས་གཞན་སྐྱེ་འགོག་པར་བྱེད་པ་ལ།རང་གི་མཚན་
ཉིད་ཀྱིས་གྲུབ་པའི་རྒྱུ་གཞན་ལས་རང་གི་མཚན་ཉིད་ཀྱིས་གྲུབ་པའི་
འབྲས་བུ་གཞན་སྐྱེ་ན་རྒྱུ་དུས་སུ་ཡོད་པའི་འབྲས་བུ་སྐྱེ་འམ། མེད་
པར་སྐྱེ་འམ། གཉིས་ཀ་ལས་སྐྱེ་འམ། གང་རུང་མ་ཡིན་པ་ལས་སྐྱེ་བ་
དག་ལས་གང་ཡིན། དང་པོ་ལྟར་ན། རྒྱུ་དུས་སུ་ཡོད་པ་སླར་ཡང་རྒྱུས་
སྐྱེ་བ་ལ་དགོས་པ་མེད་པའི་ཕྱིར། གཉིས་པ་ལྟར་ན། རྒྱུ་དུས་སུ་མེད་པ་
རང་བཞིན་གྱིས་སྐྱེ་ན་དེ་དུས་རྟག་ཏུ་མེད་དགོས་ཏེ། དེ་ལྟར་ན་རི་
བོང་གི་རྭ་བཞིན་དུ་རྒྱུས་སྐྱེ་མི་ནུས་པའི་ཕྱིར། གསུམ་པ་ལྟར་ན་མི་
རིགས་ཏེ། རེ་རེ་ལས་སྐྱེ་བ་བཀག་ཟིན་པའི་ཕྱིར། བཞི་པ་ལྟར་ན་མི་
རིགས་ཏེ། དེ་གཉིས་གང་རུང་མ་ཡིན་པ་རང་བཞིན་གྱིས་སྐྱེ་ན་དེ་
རྟག་ཏུ་མེད་དགོས། དེ་རྟག་ཏུ་མེད་ན་རྒྱུས་སྐྱེ་མི་ནུས་པའི་ཕྱིར། ཞེས་
འགོག་པར་བྱེད་པ་ལ། སྐྱེད་པར་བྱེད་པ་བསྐྱེད་བྱ་གཞན་སྐྱེད་པ་དེ་
རྒྱུ་ཡིན་ན། །ཞེས་པ་ནས། གཉིས་གཉིས་ལ་དེ་ཅི་བྱ་གཉིས་དང་བྲལ་
ལའང་དེས་ཅི་བྱ། །ཞེས་པའི་བར་གསུངས། གཉིས་པ་རྩོད་པ་སྤོང་བ་
ལ༑ རྩོད་པ་དང་ལན་གཉིས། རྩོད་པ་ལ། འདིར་གཞན་སྐྱེ་བཀག་པ་ལ།
དངོས་སྨྲ་བ་རྣམས་ན་རེ། གཞན་སྐྱེ་འགོག་ན། ས་བོན་ལས་མྱུ་གུ་སྐྱེ་བ་
མཐོང་བའི་མངོན་སུམ་གྱིས་གནོད་པར་འགྱུར་ཏེ། ས་བོན་ལས་མྱུ་གུ་
སྐྱེ་བ་འཇིག་རྟེན་པ་རྣམས་ཀྱི་མངོན་སུམ་གྱིས་མཐོང་འཇིག་རྟེན་པ་
རྣམས་( ༨ ༨ ན) མངོན་སུམ་གྱིས་མཐོང་བ་རྒྱུ་མཚན་དུ་བྱས་ནས་སྐྱེ་

འཇིག་སོགས་ཀྱི་ཐ་སྙད་ལ་འཇུག་པ་ཤིན་ཏུ་སྟོབས་དང་ལྡན་པས་
མངོན་སུམ་ལས་གཞན་སྐྱེ་གྲུབ་པའི་ཐབས་གཞན་མི་དགོས་པའི་ཕྱིར་
ཞེས་རྩོད་པ་དེ་འགོད་པ་ལ། གང་གི་རང་ལྟ་ལ་གནས། ཞེས་པ་ནས།
རིགས་པ་ཅི་ཞིག་དགོས། ཞེས་པའི་བར་གསུངས། ལན་བཤད་པ་ལ།
དེ་ལྟ་བུའི་རྩོད་པ་དེ་མྱུ་གུ་སྐྱེ་ན་རང་བཞིན་གྱིས་སྐྱེ་བ་དང་། རང་
བཞིན་གྱིས་མི་སྐྱེ་ན་མི་སྐྱེ་བར་འདོད་པས། བདེན་གཉིས་གཞི་གཅིག་
གི་སྟེང་དུ་འདུ་མི་རུང་གི་རྩོད་པ་ཡིན་ཞིང་། རྩོད་པ་དེ་སྤོང་བ་ལ།
ཡུལ་བདེན་པ་གཉིས་དང་། ཡུལ་ཅན་ཚད་མ་གཉིས་ཀྱི་རྣམ་གཞག་
བསྟན་དགོས་པས། དེ་ལ་གཞན་སྐྱེ་བཀག་པ་ལ། འཇིག་རྟེན་པས་མི་
གནོད་པར་བསྟན་པ་དང་། མི་གནོད་པ་ཙམ་དུ་མ་ཟད་ཡོན་ཏན་
འབྱུང་བར་བསྟན་པ་གཉིས། དང་པོ་དེ་འཆད་པ་ལ། དངོས་ཀུན་ཡང་
དག །ཅེས་པ་ནས། གཞན་ལས་སྐྱེ་བ་འཇིག་རྟེན་ལས་ཀྱང་མེད། །ཅེས་
པ་ཡན་ཆད་ཀྱི་གཞུང་རྣམས་གསུངས། གཉིས་པ་དེ་འཆད་པ་ལ། གང་
ཕྱིར་མྱུ་གུ་ས་བོན་ལས་གཞན་མིན། །ཞེས་པ་མན་ཆད་ཀྱི་གཞུང་
གསུངས༑ དང་པོ་ལ་དེ་ཁོ་ན་ཉིད་ལ་དཔྱོད་པའི་སྐབས་སུ་གཞན་སྐྱེ་
བཀག་པ་ལ། འཇིག་རྟེན་པས་མི་གནོད་པར་བསྟན་པ་དང་། ཐ་སྙད་
དཔྱོད་པའི་སྐབས་སུ་གཞན་སྐྱེ་བཀག་པ་ལ། འཇིག་རྟེན་པས་མི་
གནོད་པར་བསྟན་པ་དང་གཉིས་ལས།དང་པོ་ལ་མི་གནོད་པའི་རྒྱུ་
མཚན་བཤད་པ་དང་། གནོད་པར་འདོད་པ་ལ་གནོད་བྱེད་བསྟན་པ་
དང་གཉིས་ལས། དང་པོ་ལ། བདེན་གཉིས་ཀྱི་རྣམ་གཞག་སྤྱིར་བསྟན་
པ་དང་། སྐབས་ཀྱི་དོན་ལ་སྦྱར་བ་དང་། བདེན་གཉིས་སོ་སོའི་མཚན་

གཞི་ངོས་བཟུང་བ་དང་གསུམ་ལས། དང་པོ་ལ་སྔར་གྱི་རྩོད་པ་དེ་ལྟ་
བུ་འབྱུང་བ་ནི། ཡུལ་བདེན་གཉིས་དང་ཡུལ་ཅན་ཚད་མ་གཉིས་ཀྱི་
རྣམ་གཞག་གཏན་ལ་མ་ཕེབས་པའི་རྩོད་པ་ཡིན་པས། དེ་འགོག་པ་ལ་
ཡུལ་བདེན་གཉིས་དང་ཡུལ་ཅན་ཚད་མ་གཉིས་ཀྱི་རྣམ་གཞག་བསྟན་
དགོས༑ དེ་ཡང་གཞན་སྐྱེ་འགོག་པའི་འབྲས་བུ་རང་བཞིན་གྱིས་སྐྱེ་བ་
འགོག་པའི་སྐབས་ཡིན་ཞིང་འབྲས་བུ་རང་བཞིན་གྱིས་མི་སྐྱེ་བ་དེ་
མཐར་ཐུག་གི་ཚད་མའི་རྙེད་དོན་ཡིན་ལ། མྱུ་གུ་ས་བོན་ལས་སྐྱེ་བ་
མཐོང་བའི་ཚད་མ་དེ། ཐ་སྙད་པའི་ཚད་མ་ཡིན་པས་ཐ་སྙད་ཀྱི་ཚད་
མས་མཐར་ཐུག་གི་ཚད་མའི་རྙེད་དོན་ལ་མི་གནོད་པ་དཔེ་དང
བཅས་པའི་སྒོ་ནས་( ༨༨བ)བཤད་དགོས་ཤིང་། དེ་ལ་བདེན་གཉིས་
ཀྱི་རྣམ་གཞག་སྤྱིར་བསྟན་པ་ལ། ཕྱི་ནང་གི་དངོས་པོ་རྣམས་ཀྱི་རང་
རང་གི་དོན་དམ་པའི་ངོ་བོ་དང་ཀུན་རྫོབ་པའི་ངོ་བོ་གཉིས་གཉིས་
འཛིན་པས། ཡུལ་ཡང་དག་པ་མཐོང་བའི་ཚད་མའི་རྙེད་དོན་དོན་
དམ་པའི་ངོ་བོ་དང་། ཡུལ་བརྫུན་པ་མཐོང་བའི་ཚད་མའི་རྙེད་དོན་
ཀུན་རྫོབ་བདེན་པའི་ངོ་བོ་ཡིན་པ་དང་། ཤེས་བྱ་ལ་ཡང་ལོག་ག
ཀྱི་དབྱེ་བ་བྱེད་པ་དང་། ལོག་པ་ལ་ཡང་ལོག་གཉིས་ཀྱི་དབྱེ་བ་མི་བྱེད་
ཀྱང་༑ འཇིག་རྟེན་ཤེས་ངོ་ལ་བལྟོས་པའི་ཡང་ལོག་གཉིས་ཀྱི་དབྱེ་བ་
བྱེད་དེ། འཕྲལ་གྱིས་འཁྲུལ་རྒྱུས་བསླད་པའི་ཤེས་པ་ཡུལ་དང་བཅས་
པ་དེ་ལ་བལྟོས་པའི་ཡུལ་ཡུལ་ཅན་ལོག་པ་དང་། འཕྲལ་གྱི་འཁྲུལ་
རྒྱུས་མ་བསླད་པའི་ཤེས་པ་ཡུལ་དང་བཅས་པ་དེ་ལ་བལྟོས་པའི་ཡུལ་
ཡུལ་ཅན་ཡང་དག་དང་། དེ་ཁོ་ན་ཉིད་རྟོགས་པ་ལ་མ་བལྟོས་པར་

རབ་རིབ་མེད་པའི་མིག་ཤེས་(༨༩ན)ཀྱིས་བསེ་རུའི་ནང་དུ་སྐྲ་ཤད་
མ་མཐོང་བ་དེ་སྐྲ་ཤད་ཀྱི་ཡིན་ཚུལ་ཡིན་པ་དེ་བཞིན་དུ། གཟུགས་སྒྲ་
སོགས་རང་བཞིན་གྱིས་གྲུབ་པར་སྣང་བའི་ཐ་སྙད་པའི་ཚད་མའི
གཟིགས་ངོར་གཟུགས་སྒྲ་སྣང་བ་དེ་དོན་དམ་བདེན་པའི་མཚན་གཞི་
མ་ཡིན་ཞིང་། དེ་བདེན་མེད་དུ་མངོན་སུམ་དུ་རྟོགས་པའི་ཡེ་ཤེས་ཀྱི་
གཟིགས་ངོར་དེ་མེད་པ་དེ་དོན་དམ་བདེན་པའི་མཚན་གཞི་ཡིན་ནོ་
ཞེས་མཚན་གཞི་རིམ་པ་བཞིན་དུ་འཆད་པ་ལ། གཏི་མུག་རང་བཞིན་
སྒྲིབ་ཕྱིར་ཀུན་རྫོབ་སྟེ། །ཞེས་པ་ནས། མཐོང་དེ་དེ་ཉིད་དེ་བཞིན་
འདིར་ཤེས་ཀྱི། །ཞེས་པའི་བར་གསུངས། གཉིས་པ་གནོད་པར་འདོད་
པ་ལ་གནོད་བྱེད་བསྟན་པ་ལ། དེ་ཁོ་ན་ཉིད་ལ་དཔྱོད་པའི་སྐབས་སུ་
གཞན་སྐྱེ་བཀག་པ་ལ།ས་བོན་ལས་མྱུ་གུ་སྐྱེ་བ་མཐོང་བའི་འཇིག་
རྟེན་པའི་མངོན་སུམ་གྱིས་མི་གནོད་དེ། དེའི་སྐབས་སུ་དེ་རྣམ་པ་
ཐམས་ཅད་དུ་ཚད་མར་མི་མཚུངས་པའི་ཕྱིར། གལ་ཏེ་ཚད་མ་ཡིན་ན།
དེ་ཁོ་ན་ཉིད་མངོན་སུམ་དུ་རྟོགས་པའི་ཚུར་མཐོང་ཡོད་པར་འགྱུར་
བས༑ དེ་ཁོ་ན་ཉིད་མངོན་སུམ་དུ་རྟོགས་པའི་ཆེད་དུ་འཕགས་ལམ་
བསྐྱེད་པ་དོན་མེད་དུ་འགྱུར་རོ་ཞེས་འཆད་པ་ལ། གལ་ཏེ་འཇིག་རྟེན་
ཚད་མ་ཡིན་ན་ནི། །ཞེས་པ་ནས། དེ་ཉིད་སྐབས་སུ་འཇིག་རྟེན་གནོད་
པ་མེད། །ཅེས་པའི་བར་གསུངས། དེ་ཁོ་ན་ཉིད་ལ་དཔྱོད་པའི་སྐབས་
སུ་ཡུལ་གང་བཀག་ཀྱང་འཇིག་རྟེན་གྱིས་གནོད་པ་མ་ཡིན་ནམ་ཞེ་ན།
དེ་ཡང་མ་ཡིན་ཏེ། བུམ་པ་རྫས་ཡིན་པ་དང༌། མྱུ་གུ་སྐྱེ་བ་བཀག་ན་
འཇིག་རྟེན་གྱིས་གནོད་དོ་ཞེས་འཆད་པ་ལ། འཇིག་རྟེན་དོན་ནི་

གཉིས་ཀ་ལས་སྐྱེ་བ་མེད་ཅིང་རྒྱུ་མེད་ལས་སྐྱེ་བ་ཤིན་ཏུ་མཐའ་ཆད་
པས་མེད་ཀྱང་། གཞན་དག་ལས་ལྟ་ག་ལ་ཞིག །ཅེས་གཞན་སྐྱེ་འགོག་
པ་མི་རིགས་པར་ཐལ། དེ་ལ་ལུང་དང་འགལ། མངོན་སུམ་དང་ཡང་
འགལ་བའི་ཕྱིར། ལུང་དང་འགལ་ཏེ། དངོས་པོ་རྣམས་རང་གི་མཚན་
ཉིད་ཀྱིས་གྲུབ་པའི་གཞན་དུ་གྱུར་པའི་རྐྱེན་བཞི་པོ་གང་རུང་ལས་སྐྱེ་
བའི་ཕྱིར། དེར་ཐལ། མདོ་ལས། གཞན་དུ་གྱུར་པའི་རྐྱེན་བཞི་པོ་
དངོས་པོ་རྣམས་སྐྱེད་པར་བྱེད་པའི་རྒྱུ་ཡིན་ནོ། །ཞེས་གསུངས་པའི་
ཕྱིར༑ བྱེ་བྲག་ཏུ་སྨྲ་བ་རྣམས། དངོས་པོ་རྣམས་རང་གི་མཚན་ཉིད་
ཀྱིས་གྲུབ་པའི་རྐྱེན་བཞི་པོ་ཅི་རིགས་ལས་སྐྱེ་ཞིང་རྒྱུ་འབྲས་དུས་
མཉམ་ཡོད་པར་འདོད་པ་དང་། རྒྱུ་དྲུག་གི་ནང་ནས་བྱེད་རྒྱུ་མ་
གཏོགས་པའི་གཞན་ལྔ་པོ་དེ་རྒྱུའི་རྐྱེན་དང་། ཆོས་ཐམས་ཅད་
དམིགས་རྐྱེན་དང་།  ལྷག་མེད་མྱང་འདས་ལ་འཇུག་ཁ་མའི་སེམས་
སེམས་བྱུང་རྣམས་མ་གཏོགས་པ་དེ་མ་ཐག་རྐྱེན་དང་། བྱེད་རྒྱུ་བདག་
རྐྱེན་དུ་འདོད་དེ། མཛོད་ལས། རྒྱུ་ཞེས་བྱ་བ་རྒྱུ་ལྔ་ཡིན། །ཞེས་དང་།
དམིགས་པ་ཆོས་རྣམས་ཐམས་ཅད་དོ། །ཞེས་པ་དང་། སེམས་དང་
སེམས་བྱུང་སྐྱེས་པ་རྣམས། །ཐ་མ་མི་མཚུངས་དེ་མ་ཐག །བྱེད་རྒྱུ་
ཞེས་བྱ་བདག་པོར་བཤད། །ཅེས་གསུངས་སོ། །རྒྱུ་དྲུག་ཏུ་འདོད་པ་
ཡིན་ཏེ། དེ་ཉིད་ལས། བྱེད་རྒྱུ་ལྷན་ཅིག་འབྱུང་བ་དང༌། །སྐལ་མཉམ་
མཚུངས་པར་ལྡན་པ་དང༌། །ཀུན་ཏུ་འགྲོ་དང་རྣམ་སྨིན་ཏེ། །རྒྱུ་ནི
རྣམ་པ་དྲུག་ཏུ་འདོད། །ཅེས་གསུངས་པའི་ཕྱིར། རྐྱེན་བཞི་པོ་དེ་བསྡུ་
ན་གསུམ་དུ་འདུ་སྟེ། བདག་རྐྱེན་རྒྱུ་གཉིས་ཡོད་པའི་རྐྱེན་དང་། དེ་མ་

ཐག་རྐྱེན་མེད་པའི་རྐྱེན་དང་། དམིགས་རྐྱེན་མདུན་ན་གནས་པའི་
རྐྱེན་དང་། མྱུ་གུ་ལྟ་བུའི་གཟུགས་ཅན་གྱི་དངོས་པོ་རྣམས་ལ་དེ་མ་
ཐག་རྐྱེན་ཡོད་པར་འདོད་པའི་ཕྱིར། རང་རྒྱུད་པ་ནས་མདོ་སྡེ་པའི་
བར་གཞན་སྐྱེ་འདོད་པའི་ཚུལ་ཡོད་དེ། འབྲས་བུ་རྣམས་རང་ལས་
གཞན་པའི་རྒྱུ་ལས་སྐྱེ་བ་ཙམ་མ་ཡིན་པར་རང་གི་མཚན་ཉིད་ཀྱིས་
གྲུབ་པའི་རྒྱུ་( ༩༠ན)གཞན་ལས་སྐྱེ་བར་འདོད་པའི་ཕྱིར། གཉིས་པ་
དེ་དགག་པ་ལ་ལུང་གིས་དགག་པ་དང་། རིགས་པས་དགག་པ་གཉིས་
ལས༑ དང་པོ་ལ། དེ་ལྟ་བུའི་གཞན་སྐྱེ་དེ་མེད་པར་ཐལ། ས་ལུ་ལྗང་
བའི་མདོ་ལས། ས་བོན་གྱིས་རྒྱུ་ལས་བྱུང་བའི་མྱུ་གུ་དེ་ཡང་ཞེས་
སོགས་གསུངས་པའི་ཕྱིར། གཉིས་པ་རིགས་པས་དགག་པ་ལ། ཧ་ཅང་
ཐལ་པའི་རིགས་པས་དགག་པ་དང་། ཧ་ཅང་ཐལ་བའི་རིགས་པས་
གནོད་པའི་རྒྱུ་མཚན་བཤད་པ་དང་། དེ་ལ་རྩོད་པ་སྤོང་བ་གསུམ།
དང་པོ་ལ། རང་གི་མཚན་ཉིད་ཀྱིས་གྲུབ་པའི་རྒྱུ་གཞན་ལས། རང་གི་
མཚན་ཉིད་ཀྱིས་གྲུབ་པའི་འབྲས་བུ་གཞན་སྐྱེ་ན། རྒྱུ་ཡིན་མིན་ཐམས་
ཅད་ལས་འབྲས་བུ་ཡིན་མིན་ཐམས་ཅད་སྐྱེ་བར་ཐལ། རང་གི་མཚན་
ཉིད་ཀྱིས་གྲུབ་པའི་རྒྱུ་གཞན་ལས་རང་གི་མཚན་ཉིད་ཀྱིས་གྲུབ་པའི་
འབྲས་བུ་གཞན་སྐྱེ་བའི་ཕྱིར། ཞེས་པ་དང་། མེ་ལྕེ་ལས་མུན་པ་སྟུག་པོ་
འབྱུང་བར་ཐལ།  ཿ རང་གི་མཚན་ཉིད་ཀྱིས་གྲུབ་པའི་རྒྱུ་གཞན་ལས་
རང་གི་མཚན་ཉིད་ཀྱིས་གྲུབ་པའི་འབྲས་བུ་གཞན་སྐྱེ་བའི་ཕྱིར། ཞེས་
པའི་ཐལ་འགྱུར་གཉིས་པོ་བཟློག་དོན་ཚུལ་གསུམ་འཕེན་པར་བྱེད་
པའི་ཐལ་འགྱུར་ཡིན་ཏེ། རང་གི་མཚན་ཉིད་ཀྱིས་གྲུབ་པའི་རྒྱུ་གཞན་

ལས་རང་གི་མཚན་ཉིད་ཀྱིས་གྲུབ་པའི་འབྲས་བུ་གཞན་མི་སྐྱེ་སྟེ། རྒྱུ་
ཡིན་མིན་ཐམས་ཅད་ལས་འབྲས་བུ་ཡིན་མིན་ཐམས་ཅད་མི་སྐྱེ་བའི་
ཕྱིར༑ རང་གི་མཚན་ཉིད་ཀྱིས་གྲུབ་པའི་རྒྱུ་གཞན་ལས་རང་གི་མཚན་
ཉིད་ཀྱིས་གྲུབ་པའི་འབྲས་བུ་གཞན་མི་སྐྱེ་སྟེ། མེ་ལྕེ་ལས་མུན་པ་སྟུག་
པོ་མི་འབྱུང་བའི་ཕྱིར། ཞེས་པའི་སྦྱོར་བ་གཉིས་འཕངས་ནས་བསྟན་
པའི་ཕྱིར། གཉིས་པ་ཧ་ཅང་ཐལ་བའི་རིགས་པས་འཇུག་པའི་ཚུལ་ལ་
ཁ་ཅིག །གཞན་སྐྱེ་ཁས་བླངས་པ་ལ། ཧ་ཅང་ཐལ་བའི་རིགས་པས་
གནོད་པའི་རྒྱུ་མཚན་ཡོད་དེ། རྒྱུ་འབྲས་ལ་སྔ་ཕྱི་བས་ཁྱབ། གཞན་ལ་
དུས་མཉམ་པས་ཁྱབ་པས། ་ཧ་ཅང་ཐལ་བའི་རིགས་པ་འཇུག་པའི་
ཕྱིར་ཟེར་ན། དེ་མི་རིགས་ཏེ། ཁྱོད་རང་གི་ལུགས་ལ་ཡང་དེ་ལྟར་ཁས་
ལེན་དགོས་པས་ཉེས་པ་དེ་ཉིད་དུ་འགྱུར་བའི་ཕྱིར། དེར་ཐལ། འབྲས་
བུ་དེ་རྒྱུ་ལས་གཞན་པ་དང་། རྒྱུ་དེ་འབྲས་བུ་དེ་ལས་གཞན་ཡིན་པར་
འདོད་པའི་ཕྱིར།  
༈ རང་གི་ལུགས་ལ། གཞན་སྐྱེ་ཁས་བླངས་པ་ལ། མཐུན་རྐྱེན་མ་
ཚང་བའི་རྒྱུ་ལས་འབྲས་བུ་སྐྱེ་བ་དང་འགལ་རྐྱེན་གྱིས་ཟིན་པའི་རྒྱུ་
ལས་འབྲས་བུ་སྐྱེ་བར་ཐལ་བའི་རིགས་པས་གནོད་པའི་རྒྱུ་མཚན
ཡོད་དེ། འདིར་གཞན་སྐྱེ་( ༩༡ན)འགོག་པ་ནི་འབྲས་བུ་རང་ལས་
གཞན་པའི་རྒྱུ་ལས་སྐྱེ་བ་ཙམ་འགོག་པ་མ་ཡིན་ཞིང་རང་གི་མཚན་
ཉིད་ཀྱིས་གྲུབ་པའི་རྒྱུ་གཞན་ལས། རང་གི་མཚན་ཉིད་ཀྱིས་གྲུབ་པའི་
འབྲས་བུ་གཞན་སྐྱེ་བ་འགོག་པའི་དབང་དུ་བྱས་ཤིང་། རང་གི་མཚན་
ཉིད་ཀྱིས་གྲུབ་པའི་རྒྱུ་གཞན་ལས་རང་གི་མཚན་ཉིད་ཀྱིས་གྲུབ་པའི་

ནས་གྲུབ་མཐའ་དང་འགལ་བའི་སྐྱོན་མེད་པ་དང་། ཁས་ལེན་འདོད་
མེད་ཀྱང་བཀོད་པ་ཙམ་གྱི་ཁས་ལེན་མི་དགོས་པ་དང་། ཁས་ལེན་
འདོད་ནས་མ་བཀོད་ཀྱང་། ཐལ་འགྱུར་བཀོད་པ་ལ་དགོས་པ་ཡོད་
པར་བསྟན་པའི་ཕྱིར། ཕྱི་མ་ལ་གཞན་སྐྱེ་འགོག་བྱེད་ཀྱི་སངས་རྒྱས་
བསྐྱངས་ཀྱི་འགྲེལ་པ་ངོས་བཟུང་བ་དང་། དེ་ལ་ལེགས་ལྡན་འབྱེད་
ཀྱིས་སྐྱོན་བརྗོད་པའི་ཚུལ་དང་། དཔལ་ལྡན་ཟླ་བས་སྐྱོན་དེ་སྤོང་བའི་
ཚུལ་དང་གསུམ་ལས། དང་པོ་ནི། ཚིག་གསལ་ལས། སློབ་དཔོན་
སངས་རྒྱས་བསྐྱངས་ནི་དངོས་པོ་རྣམས་གཞན་ལས་སྐྱེ་བ་མེད་དེ་
ཐམས་ཅད་ལས་( ༩ ༡བ)ཐམས་ཅད་སྐྱེ་བར་འགྱུར་བའི་ཕྱིར། ཞེས་
འཆད་པར་བྱེད་དོ། །ཞེས་པའི་འགྲེལ་པ་དེ་ཡིན་ལ། གཉིས་པ་དེ་ལ་
ལེགས་ལྡན་འབྱེད་ཀྱིས་སྐྱོན་བརྗོད་པ་ལ། གཞན་སྐྱེ་འགོག་པ་དེ་
གཞན་སྐྱེ་ཀུན་རྫོབ་ཏུ་གྲུབ་པ་འགོག་གམ། དོན་དམ་དུ་འགོག །དང་
པོ་ལྟར་ན་མི་རིགས་ཏེ། སངས་རྒྱས་བསྐྱངས་ཀྱིས་གཞན་སྐྱེ་ཀུན་རྫོབ་
ཏུ་ཁས་བླངས་པའི་ཕྱིར། དེར་ཐལ། མྱུ་གུ་རང་ལས་གཞན་པའི་ས་
བོན་ལས་སྐྱེ་བར་འདོད་པའི་ཕྱིར། གཉིས་པ་ལྟར་ན་མི་རིགས་ཏེ།
དོན་དམ་པར་གཞན་སྐྱེ་འགོག་ནུས་ཀྱི་གཏན་ཚིགས་དངོས་སུ་མ་
བསྟན་པའི་ཕྱིར། མ་གྲུབ་ན་དེར་ཐལ། དངོས་ཟིན་ལྟར་ན། ཐམས་
ཅད་ལས་ཐམས་ཅད་སྐྱེ་བ་རྟགས་སུ་འགོད་དགོས་པ་ལས་དེ་མི་
རིགས་པས་ན་དངོས་ཟིན་གྱི་རྟགས་ཀྱི་བཟློག་དོན་འགའ་ཞིག་ལས་
འགའ་ཞིག་སྐྱེ་བ་རྟགས་སུ་འགོད་པར་མངོན། དེ་འགོད་ན་དངོས་
ཟིན་གྱི་རྟགས་བཟློག་ན་དངོས་ཟིན་གྱི་དམ་བཅའ་བཟློག་དགོས་པར་

མཚུངས་པས། དོན་དམ་པར་གཞན་སྐྱེ་བཀག་ཙམ་ལས་གཞན་པའི་
སྐྱེ་བ་ཞིག་བསྒྲུབ་དགོས།  དེ་སྒྲུབ་ན་དངོས་པོ་རྣམས་བདག་གམ་
གཉིས་སམ་རྒྱུ་མེད་པ་གང་རུང་ལས་སྐྱེ་བ་འཕེན་དགོས། དེ་འཕེན་ན་
དོན་དམ་པར་གཞན་སྐྱེ་མེད་པར་དམ་བཅའ་བའི་དམ་བཅའི་བཞེད་
དོན་མེད་དགག་ཏུ་ཁས་བླངས་པའི་དབུ་མ་པའི་གྲུབ་མཐའ་དང་
འགལ་བའི་སྐྱོན་བརྗོད་མཛད་པའི་ཕྱིར། དེར་ཐལ། ཚིག་གསལ་ལས།
འདི་ལ་སློབ་དཔོན་ལེགས་ལྡན་འབྱེད་ནི། དེས་ན་དེ་ལ་ཐལ་བར་
འགྱུར་བའི་ངག་ཡིན་པའི་ཕྱིར་བསྒྲུབ་པར་བྱ་བ་དང་། སྒྲུབ་པར་བྱེད་
པ་བཟློག་པར་བྱས་ནས་དངོས་པོ་རྣམས་བདག་གམ་གཉིས་སམ་རྒྱུ་
མེད་པ་ལས་སྐྱེ་བར་འགྱུར་བ་དང་འགའ་ཞིག་ལས་འགའ་ཞིག་སྐྱེ་
བར་འགྱུར་བའི་ཕྱིར་གོང་མའི་ཕྱོགས་དང་འགལ་བར་འགྱུར་རོ། །
གཞན་དུ་ན་ཡང་ཐམས་ཅད་ལས་ཐམས་ཅད་སྐྱེ་བར་འགྱུར་བའི་
ཕྱིར་རོ། །དེ་བས་ན་དེ་ལ་སྒྲུབ་པ་དང་སུན་འབྱིན་པ་ཉིད་མེད་པའི་
ཕྱིར༑ དེ་ནི་དོན་འབྲེལ་པ་མེད་པ་ཡིན་ཏེ། ཞེས་སུན་འབྱིན་སྨྲས་སོ། །
ཞེས་གསུངས་པའི་ཕྱིར། 
༈ གསུམ་པ་དཔལ་ལྡན་ཟླ་བས་སྐྱོན་དེ་སྤོང་བའི་ཚུལ་ལ་སངས་
རྒྱས་བསྐྱངས་ཀྱི་འགྲེལ་པ་འདིས། གཞན་སྐྱེ་འགོག་པར་བྱེད་པའི་
གཏན་ཚིགས་ཡང་དག་དངོས་སུ་མ་བསྟན་པའི་སྒོ་ནས་སྐྱོན་མེད་དེ།
ཐལ་འགྱུར་གཉིས་ལ་བརྟེན་ནས་རྗེས་དཔག་སྐྱེ་བ་དང་། སྔར་བདག་
སྐྱེ་བཀག་པ་ལ་སྐྱོན་སྤོང་བྱས་པའི་སྐབས་སུ་བཤད་ཟིན་པའི་ཕྱིར་
དང་༑ ( ༩ ༡བ) འགྲེལ་པ་འདིས་བདག་སྐྱེ་འགོག་པར་བྱེད་པའི་ཐལ་

འགྱུར་གཉིས་དངོས་སུ་བསྟན་ནས། ཤུགས་ལ་གཞན་སྐྱེ་འགོག་པར་
བྱེད་པའི་གཞན་ལ་གྲགས་ཀྱི་གཏན་ཚིགས་བསྟན་པའི་ཕྱིར། ཚིག་
གསལ་ལས། འདི་ཡང་དོན་འབྲེལ་པ་མེད་པ་ཡིན་ཏེ། གོང་ཁོ་ནར་
བཤད་ཟིན་པའི་ཕྱིར་དང་། གཞན་གྱི་དམ་བཅའི་དོན་སུན་འབྱིན་
པར་བྱ་བ་དང་སུན་འབྱིན་པར་བྱེད་པ་ཉིད་ཀྱང་ཡིན་པའི་ཕྱིར། འདི་
ནི་གྱི་ནའོ། །ཞེས་གསུངས་པའི་ཕྱིར། རྒྱུ་འབྲས་རང་གི་མཚན་ཉིད་
ཀྱིས་གྲུབ་པའི་གཞན་དུ་མ་གྲུབ་པ་དང༌། ྋ རྒྱུ་འབྲས་རང་གི་མཚན་
ཉིད་ཀྱིས་གྲུབ་པའི་སོ་སོ་བར་མ་གྲུབ་པར་གཏན་ལ་འབེབས་པ་དེ།
དེ་ཁོ་ན་ཉིད་ལ་དཔྱོད་པའི་སྐབས་ཡིན་ཀྱང་། རྒྱུ་འབྲས་རང་གི་
མཚན་ཉིད་ཀྱིས་གཞན་དུ་མ་གྲུབ་པ་དེ། དེ་ཁོ་ན་ཉིད་དང༌། དེ་ལྟར་
གྲུབ་པར་འཛིན་པ་དེ་ཆོས་ཀྱི་བདག་འཛིན་མ་ཡིན་ཏེ། བདག་དང་
གཞན་ལས་མི་སྐྱེ་བ་གཉིས་ཀྱི་རྟགས་ལ་བརྟེན་ནས། རྒྱུ་འབྲས་རང་གི་
མཚན་ཉིད་ཀྱིས་མ་གྲུབ་པ་དེ་སྒྲུབ་པར་བྱེད་པའི་ཕྱིར། རྒྱུ་འབྲས་
གཞན་དུ་རང་གི་མཚན་ཉིད་ཀྱིས་མ་གྲུབ་པ་དེ་ཁོ་ན་ཉིད་དང༌། དེ་
རང་གི་མཚན་ཉིད་ཀྱིས་གྲུབ་པའི་འཛིན་པ་དེ་བདེན་འཛིན་ཕྲ་མོ་
ཡིན་ཏེ། རྒྱུ་འབྲས་གཉིས་ཐ་སྙད་དུ་གཞན་ཡིན་པ་དང་མྱུ་གུ་ས་བོན་
གཞན་ལས་སྐྱེ་བ་རང་གི་མཚན་ཉིད་ཀྱིས་མ་གྲུབ་པ་མྱུ་གུའི་གནས་
ལུགས་ཡིན་པའི་ཕྱིར།

དབུ་མ་བདེན་གཉིས།
༈ དངོས་ཀུན་ཡང་དག་བརྫུན་པ་མཐོང་བ་ཡིས། །ཞེས་སོགས་ཀྱི་
སྐབས་སུ་མཐའ་དཔྱད་པ་ལ་དབུ་མ་ཐལ་རང་གཉིས་པོ་དེ། བདེན་པ་
གཉིས་པོ་དེའི་མཚན་ཉིད།དབྱེ་གཞི་སོགས་ཕལ་ཆེར་མཐུན་ཀྱང་།
མཚན་གཞི་མི་མཐུན་པ་དང་། ཀུན་རྫོབ་བདེན་པ་ལ་ཡང་ལོག་གཉིས་
ཀྱིས་དབྱེ་བ་བྱེད་མི་བྱེད་ཀྱི་ཁྱད་པར་ཡོད་དེ། རང་རྒྱུད་པས་གཟུགས་
སོགས་བློ་གནོད་མེད་ལ་སྣང་བའི་དབང་གིས་བཞག་ཙམ་མ་ཡིན་
པར་ཡུལ་རང་གི་སྡོད་ལུགས་ཀྱི་ངོས་ནས་མ་གྲུབ་པ་དེ་དོན་དམ་
བདེན་པའི་མཚན་གཞི་ཡིན་པ་དང་། བློ་གནོད་མེད་ལ་སྣང་བའི་
དབང་གིས་བཞག་ཙམ་དེ་ཀུན་རྫོབ་བདེན་པའི་མཚན་གཞིར་འདོད།
ཐལ་འགྱུར་བས་གཟུགས་སོགས་རང་ངོས་ནས་མ་གྲུབ་པ་དོན་དམ་
བདེན་པའི་མཚན་གཞི་དང༌། མིང་བརྡས་བཞག་ཙམ་དུ་གྲུབ་པ་དེ་
ཀུན་རྫོབ་བདེན་པའི་མཚན་གཞིར་འདོད་པའི་ཕྱིར། དེ་གཉིས་ཀྱིས་
ཀུན་རྫོབ་བདེན་པ་ལ་ཡང་ལོག་གཉིས་ཀྱི་དབྱེ་བ་བྱེད་མི་བྱེད་ཀྱི་ཁྱད་
པར་ཡོད་དེ། དབུ་མ་རང་རྒྱུད་པས་ཀུན་རྫོབ་བདེན་པ་ལ་ཡང་ལོག་
གཉིས་ཀྱི་དབྱེ་བ་བྱེད་ཅིང་། ཐལ་འགྱུར་བས་ཤེས་བྱ་ལ་ཡང་ལོག་
གཉིས་ཀྱི་དབྱེ་བ་བྱེད་ཀྱང་(༩༢ན)ཀུན་རྫོབ་ལ་ཡང་ལོག་གཉིས་ཀྱི་
དབྱེ་བ་མི་བྱེད་པའི་ཕྱིར། དེ་ལྟར་མི་བྱེད་ཀྱང་འཇིག་རྟེན་གྱི་ཤེས་ངོ་
ལ་བལྟོས་ནས་ཡང་ལོག་གཉིས་ཀྱི་དབྱེ་བ་བྱེད་དེ། འཕྲལ་གྱི་འཁྲུལ་
རྒྱུས་བསླད་པའི་དབང་པོའི་ཤེས་པ་ཡུལ་དང་བཅས་པ་འཇིག་རྟེན་

ཉིད་ལ་བལྟོས་པའི་ཡུལ་ཡུལ་ཅན་ལོག་པ་དང། འཕྲལ་གྱི་འཁྲུལ་རྒྱུས་
མ་བསླད་པའི་ཤེས་པ་ཡུལ་དང་བཅས་པ་རྣམས་འཇིག་རྟེན་ཤེས་ངོ་
ལ་བལྟོས་པའི་ཡུལ་ཡུལ་ཅན་ཡང་དག་ཡིན་པའི་ཕྱིར། དབང་ཤེས་
བསླད་བྱེད་ཀྱི་འཕྲལ་གྱི་འཁྲུལ་རྒྱུ་དེ་ལ་ཡང་། ནང་ན་ཡོད་པ་དང་།
ཕྱི་ན་ཡོད་པ་གཉིས་ཡོད་པས་རབ་རིབ་དང་། མིག་སེར་དང་། ད་དུ་
ར་ཟོས་པ་སོགས་ནང་ན་ཡོད་པ་དང་།ཆུ་དང་ཏིལ་མར་དང་བྲག་
ཕུག་གི་སྒྲ་དང་། དཔྱིད་དུས་ཀྱི་ཉི་མའི་འོད་ཟེར་བྱེ་མ་སྐྱ་བོའི་ཡུལ་
དང་ཉེ་བ་རྣམས་རྐྱེན་ཕྱི་ན་ཡོད་པ་ཡིན་པའི་ཕྱིར། དང་པོ་དེར་ཐལ།
དེ་རྣམས་ལ་བརྟེན་ནས་བསེ་རུའི་ནང་དུ་སྐྲ་ཤད་འཛག་སྣང་གི་གི་
དབང་ཤེས་དང་། དུང་དཀར་སེར་འཛིན་གྱི་དབང་ཤེས་དང་།
གཟུགས་བརྙན་བྱད་བཞིན་དུ་འཛིན་པའི་དབང་ཤེས་དང་། སྨིག་རྒྱུ་
ལ་ཆུ་འཛིན་གྱི་དབང་ཤེས་རྣམས་སྐྱེ་བའི་ཕྱིར། ཡིད་ཤེས་སླད་བྱེད་ཀྱི་
འཕྲལ་གྱི་འཁྲུལ་རྒྱུ་ལ་ཡང་དུ་མ་ཡོད་དེ།སྔར་བཤད་པ་དེ་དག་
ཐམས་ཅད་དང་། གཉིད་དང་གྲུབ་མཐའ་ངན་པ་དང་། གཏན་ཚིགས་
ལྟར་སྣང་སོགས་ཡིན་པའི་ཕྱིར། དེར་ཐལ། དེ་རྣམས་ལ་བརྟེན་ནས་
བསེ་རུའི་ནང་དུ་སྐྲ་ཤད་འཛག་པར་འཛིན་པའི་རྟོག་པ་དང་། དུང་
དཀར་སེར་འཛིན་གྱི་རྟོག་པ་དང་སྨིག་རྒྱུ་ཆུ་འཛིན་གྱི་རྟོག་པ་དང་།
རྨི་ལམ་དུ་མི་ཡོད་པར་འཛིན་པའི་རྟོག་པ་དང༌། སྒྲ་རྟག་འཛིན་རྟོག་
པ་དང་། སྤྱི་གཙོ་བོ་ཡོད་པར་འཛིན་པའི་རྟོག་པ་རྣམས་སྐྱེ་བའི་ཕྱིར།
ནང་གི་འཁྲུལ་རྒྱུ་དེ་ལ་ཡུལ་ལ་ཡོད་པ་དང་། རྟེན་ལ་ཡོད་པ་དང་། དེ་
མ་ཐག་རྐྱེན་ལ་ཡོད་པ་དང་། བདག་རྐྱེན་ལ་ཡོད་པ་དུ་མ་ཡོད་དེ།
 

སྨིག་རྒྱུ་ལ་ཆུ་འཛིན་གྱི་དབང་ཤེས་སྐྱེས་པ་ནི། རྐྱེན་ཡུལ་ལ་ཡོད་པ་
དང་༑ གྲུ་ནང་དུ་ཞུགས་ནས་ལྗོན་ཤིང་འགྲོ་སྣང་གི་དབང་ཤེས་སྐྱེས་
པ་ནི་རྟེན་ལ་ཡོད་པ་དང་། ས་གཞི་དམར་སྣང་གི་དབང་ཤེས་སྐྱེས་པ་
ནི་དེ་མ་ཐག་རྐྱེན་ལ་ཡོད་པ་དང་། བསེ་རུའི་ནང་དུ་སྐྲ་ཤད་འཛག་
སྣང་གི་དབང་ཤེས་སྐྱེས་པ་ནི་འཁྲུལ་རྒྱུ་བདག་རྐྱེན་ལ་ཡོད་པ་ཡིན་
པའི་ཕྱིར། འཕྲལ་གྱི་འཁྲུལ་རྒྱུས་བསླད་པའི་ཤེས་པ་ཡུལ་དང་བཅས་
པ་རྣམས་འཇིག་རྟེན་ཤེས་ངོ་ལ་བལྟོས་པའི་ཡུལ་ཡུལ་ཅན་ལོག་པ་
ཡིན་ཏེ། སྟོང་ཉིད་རྟོགས་པ་ལ་མ་བལྟོས་པར་འཇིག་རྟེན་རང་ག་བ་
རྣམས་ཀྱིས་སྣང་བ་དེ་( ༩༢བ) སྣང་བ་ལྟར་དུ་མ་གྲུབ་པར་རྟོགས་
ནུས་པའི་ཕྱིར། བྱད་བཞིན་དང་དེ་འཛིན་པའི་ཤེས་པ་འཇིག་རྟེན་
ཤེས་ངོ་ལ་བལྟོས་པའི་ཡང་དག་ཡིན་ཏེ། དེ་རྣམས་སྟོང་ཉིད་རྟོགས་པ་
ལ་མ་བལྟོས་པར་སྣང་བ་དེ་སྣང་བ་ལྟར་དུ་མ་གྲུབ་པར་འཇིག་རྟེན་
རང་ག་བ་རྣམས་ཀྱིས་རྟོགས་མི་ནུས་པའི་ཕྱིར། འཕྲལ་གྱི་འཁྲུལ་རྒྱུས་
བསླད་པའི་ཤེས་པ་ཡིན་ན། ྋ སྟོང་ཉིད་རྟོགས་པ་ལ་མ་བལྟོས་པར་
འཇིག་རྟེན་རང་ག་བས་འཁྲུལ་ཤེས་སུ་རྟོགས་ནུས་པ་དང་། ཞེན་ཡུལ་
མེད་པར་རྟོགས་ནུས་པས་མ་ཁྱབ་སྟེ། གྲུབ་མཐའ་ངན་པས་བསླད་
པའི་བདག་འཛིན་ཀུན་བཏགས་གཉིས་པོ་དེ་སྟོང་ཉིད་རྟོགས་པ་ལ་
མ་བལྟོས་པར་འཇིག་རྟེན་རང་ག་བ་རྣམས་ཀྱིས་ལོག་ཤེས་དང་། ཞེན་
པར་རྟོགས་པ་སྟོང་ཉིད་རྟོགས་པ་ལ་བལྟོས་པའི་ཕྱིར། དེའི་ཞེན་ཡུལ་
མེད་པ་སྟོང་ཉིད་ཡིན་པའི་ཕྱིར། བདག་འཛིན་ཀུན་བཏགས་གཉིས་

མ་གཏོགས་པའི་འཕྲལ་གྱི་འཁྲུལ་རྒྱུས་བསླད་པའི་ཤེས་པ་ཡིན་ན།
གྲུབ་མཐས་བློ་མ་བསྒྱུར་བའི་འཇིག་རྟེན་པ་རྣམས་ཀྱིས་ལོག་ཤེས་སུ་
རྟོགས་ནུས་པས་མ་ཁྱབ་སྟེ། གྲུབ་མཐས་བློ་མ་བསྒྱུར་བའི་འཇིག་རྟེན་
པ་རྣམས་ཀྱིས་སྒྲ་རྟག་འཛིན་རྟོག་པ་ཀུན་བཏགས་ལོག་ཤེས་སུ་
རྟོགས་མི་ནུས་པའི་ཕྱིར། དེར་ཐལ། དེས་སྒྲ་མི་རྟག་པར་རྟོགས་མི་
ནུས་པའི་ཕྱིར། འཇིག་རྟེན་ཤེས་ངོ་ལ་བལྟོས་པའི་ཡུལ་ཅན་ཡང་དག་
དང་ལོག་པ་ཡིན་ན། ཡོད་པས་ཁྱབ་ཀྱང་། དེ་ལ་བལྟོས་པའི་ཡུལ་ཡང་
དག་དང་ལོག་པ་ཡིན་ན། ཡོད་པས་མ་ཁྱབ་སྟེ། སྒྲ་རྟག་པ་དང་། སྤྱི་
གཙོ་བོ་དེ་ལ་བལྟོས་པའི་ཡུལ་ལོག་པ་དང་།བདག་གཉིས་པོ་དེ་ལ་
བལྟོས་པའི་ཡུལ་ཡང་དག་ཡིན་པའི་ཕྱིར།འཕྲལ་གྱི་འཁྲུལ་རྒྱུས་
བསླད་པའི་ཤེས་པ་ཡུལ་དང་བཅས་པ་དེ་ལ་བལྟོས་པའི་ཡུལ་ཡུལ་
ཅན་ལོག་པ་དང་། དེས་མ་བསླད་པའི་ཤེས་པ་ཡུལ་དང་བཅས་པ་དེ་
ལ་བལྟོས་པའི་ཡུལ་ཡུལ་ཅན་ཡང་དག་ཡིན་པའི་ཕྱིར། འཇིག་རྟེན་
ཤེས་ངོ་ལ་བལྟོས་པའི་ཡུལ་ཅན་ཡང་དག་དང་ལོག་པ་ཡིན་ན་ཡོད་
པས་ཁྱབ་སྟེ། འཕྲལ་གྱི་འཁྲུལ་རྒྱུས་བསླད་པའི་ཤེས་པ་དང་། འཕྲལ་
གྱི་འཁྲུལ་རྒྱུས་མ་བསླད་པའི་ཤེས་པ་ལ་ཡོད་པས་ཁྱབ་པའི་ཕྱིར། ཐལ་
འགྱུར་བས་ཀུན་རྫོབ་ལ་ཡང་ལོག་གཉིས་ཀྱི་དབྱེ་བ་མི་བྱེད་ཀྱང་།
འཇིག་རྟེན་ཤེས་ངོ་ཉིད་ལ་བལྟོས་ནས་ཀུན་རྫོབ་ལ་ཡང་ལོག་གཉིས་
ཀྱི་དབྱེ་བ་བྱེད་པའི་དོན་ཡང་། འཇིག་རྟེན་ཤེས་ངོ་ན་ཀུན་རྫོབ་ལ་
ཡང་ལོག་གཉིས་ཀྱི་དབྱེ་བ་བྱས་པ་ལྟར་དུ་ཁས་མི་ལེན་པའི་དོན་ཡིན་
གྱི༑ འཇིག་རྟེན་ཤེས་ངོ་ལ་བལྟོས་ནས་ཀུན་རྫོབ་ལ་ཡང་ལོག་གཉིས་ཀྱི་

དབྱེ་བ་བྱས་( ༩ ༣ན)པའི་རྒྱུ་མཚན་གྱི། རང་ལུགས་ལ་ཁས་མི་ལེན་
པའི་དོན་མ་ཡིན་ཏེ། དེ་ལྟར་ཡིན་ན་བྱ་བྱེད་དང་འགྲོ་འོང་སོགས་
ཀྱང་འཇིག་རྟེན་གྱི་ཤེས་ངོ་ལ་བལྟོས་ནས་འཇོག་པས།རང་ལུགས་ལ་
དེ་ཁས་མི་ལེན་པར་འདོད་དགོས་པའི་སྐྱོན་ཡོད་པའི་ཕྱིར། འཇིག་
རྟེན་ཤེས་ངོ་ན་ཀུན་རྫོབ་ལ་ཡང་ལོག་གཉིས་ཀྱི་དབྱེ་བ་བྱེད་པའི་རྒྱུ་
མཚན་ཡང་། བྱད་བཞིན་དེ་རང་ཉིད་འཛིན་པའི་ཤེས་པ་ལ་བྱད་
བཞིན་དུ་སྣང་ཞིང་སྣང་བ་ལྟར་དུ་གྲུབ་པ་ལ་བསམས་ནས་ཡང་དག་
དང་༑ བྱད་བཞིན་གྱི་གཟུགས་བརྙན་དེ་དེ་འཛིན་པའི་ཤེས་པ་ལ་དེར་
སྣང་གི་སྣང་བ་ལྟར་དུ་མ་གྲུབ་པ་ལ་བསམས་ནས་དེ་ལ་ལོག་པའི་ཐ
སྙད་བྱེད་པའི་ཕྱིར། ཐ་སྙད་ཚད་མས་ཀུན་རྫོབ་ལ་ཡང་ལོག་གཉིས་ཀྱི་
དབྱེ་བ་བྱས་ནས་རང་ལུགས་ལ་ཁས་མི་ལེན་པའི་དོན་མ་ཡིན་ཏེ། དེ་
ལྟར་ཡིན་ན། ཚད་མའི་རྙེད་དོན་དུ་གྲུབ་ནས་རང་ལུགས་ལ་ཁས་
ལེན་ན། གྲུབ་མཐའི་རྣམ་གཞག་མི་ཤེས་པའི་སྐྱོན་ཡོད་པའི་ཕྱིར།
འཇིག་རྟེན་ཉིད་ལ་བལྟོས་པའི་ཀུན་རྫོབ་ལ་ཡང་ལོག་གཉིས་ཀྱི་དབྱེ་
བ་བྱེད་ཀྱང་། དེ་ལ་བལྟོས་པའི་ཡང་དག་ཀུན་རྫོབ་དང་ལོག་པའི་
ཀུན་རྫོབ་གཉིས་ཀྱི་དབྱེ་བ་མི་བྱེད་དེ། བྱད་བཞིན་དེ་རང་གི་ངོ་བོར་
ཡང་དག་ཏུ་སོང་བའི་བློ་ཡིན་ན། — རང་ཉིད་ཀྱི་ངོ་བོར་ཀུན་རྫོབ་ཏུ་
སོང་བའི་བློ་མ་ཡིན་དགོས་པའི་ཕྱིར། དེ་ལོག་པར་སོང་བའི་བློ་མ་
ཡིན་དགོས་པའི་ཕྱིར་དང་། བྱད་བཞིན་དེ་བློ་གང་ལ་བལྟོས་ནས་ཡང་
དག་ཏུ་འཇོག་པའི་བློ་ཡིན་ན། དེ་གང་ལ་བལྟོས་ནས་ལོག་པར་འཇོག་
པའི་བློ་མ་ཡིན་མི་དགོས་པ་ཧ་ཅང་ཐལ་བའི་ཕྱིར།

༈ རང་ལུགས་ལ། ཀུན་རྫོབ་ལ་ཡང་ལོག་གཉིས་ཀྱི་དབྱེ་བ་མི་བྱེད་
དེ༑ ཀུན་རྫོབ་བདེན་པ་ལ་སྣང་བ་ལྟར་གྲུབ་པའི་ཀུན་རྫོབ་བདེན་པ་
དང་༑ སྣང་བ་ལྟར་མ་གྲུབ་པའི་ཀུན་རྫོབ་བདེན་པ་གཉིས་ཀྱི་རྣམ་
གཞག་མི་འཐད་པའི་ཕྱིར་ཏེ། དེ་ཡིན་ན། སྣང་ཚུལ་གཞན་དུ་སྣང་
ཞིང་གནས་ཚུལ་གཞན་དུ་གྲུབ་པས་ཁྱབ་པའི་ཕྱིར། དེར་ཐལ། དེ་ཡིན་
ན་ཐ་སྙད་དུ་བརྫུན་པར་གྲུབ་པས་ཁྱབ་པའི་ཕྱིར། མ་གྲུབ་ན། ཐ་སྙད་
དུ་བདེན་པར་གྲུབ་པའི་ཀུན་རྫོབ་བདེན་པ་ཡོད་པར་ཐལ། མ་གྲུབ་པ་
དེའི་ཕྱིར། གཞན་ཡང་། ཚུར་མཐོང་གི་རྒྱུད་ཀྱི་གཟུགས་འཛིན་མངོན་
སུམ་ལ། རང་གི་སྣང་ཡུལ་ལ་འཁྲུལ་མ་འཁྲུལ་གཉིས་ཡོད་པར་ཐལ།
དེ་ལ་ཡང་ལོག་གཉིས་ཡོད་པའི་ཕྱིར། འདོད་ན། གཟུགས་རང་གི་
མཚན་ཉིད་ཀྱིས་གྲུབ་པར་ཐལ། ཚུར་མཐོང་གི་གཟུགས་འཛིན་མངོན་
སུམ་དེ་ལ། གཟུགས་མིང་བརྡས་བཞག་ཙམ་མ་ཡིན་པར། \ ་རང་གི་
བསྡོད་ལུགས་ཀྱི་ངོས་( ༩༣བ)ནས་གྲུབ་པར་སྣང་བ་གང་ཞིག །དེ་
ལ་སྣང་བ་དེ་སྣང་བ་ལྟར་དུ་གྲུབ་པའི་ཕྱིར། དེར་ཐལ། དེ་འདྲའི་ཤེས་
པ་མ་འཁྲུལ་བ་ཡོད་པའི་ཕྱིར། དེར་ཐལ། དེ་ལ་འཁྲུལ་མ་འཁྲུལ་
གཉིས་ཡོད་པའི་ཕྱིར། གཞན་ཡང་། ཚུར་མཐོང་གི་མངོན་སུམ་དེ་ལ་
འཁྲུལ་མ་འཁྲུལ་གཉིས་དང་། ཀུན་རྫོབ་ལ་ཡང་ལོག་གཉིས་ཀྱི་དབྱེ་བ་
བྱེད་པར་མི་འཐད་པར་ཐལ། ཡང་ལོག་གཉིས་སུ་བྱས་པའི་ཡང་དག་
ཡིན་ན། ཕྱིན་ཅི་མ་ལོག་པ་ཡིན་དགོས། ཚུར་མཐོང་གི་རྒྱུད་ཀྱི་ཕྱིན་ཅི་
མ་ལོག་པའི་ཤེས་པ་ཡོད་ན། དེ་སྣང་ཡུལ་ལ་མ་འཁྲུལ་བའི་ཤེས་པ་
ཡིན་དགོས། དེ་ཡིན་ན་རང་གི་མཚན་ཉིད་ཀྱིས་མ་གྲུབ་བཞིན་དུ་རང་

གི་མཚན་ཉིད་ཀྱིས་གྲུབ་པར་ཁས་ལེན་དགོས་པའི་ཕྱིར། ཐལ་རང་
གཉིས་ཀྱིས་ཚུར་མཐོང་གི་རྒྱུད་ཀྱི་གཟུགས་འཛིན་མངོན་སུམ་ལ་
འཁྲུལ་མ་འཁྲུལ་གཉིས་ཀྱི་དབྱེ་བ་བྱེད་མི་བྱེད་ཀྱི་ཁྱད་པར་ཡོད་དེ།
དེ་ཀུན་རྫོབ་ལ་ཡང་ལོག་གཉིས་ཀྱི་དབྱེ་བ་བྱེད་མི་བྱེད་ལ་ཐུག །དེ་
ཡང་རང་གི་མཚན་ཉིད་ཀྱིས་གྲུབ་པ་ཁས་ལེན་མི་ལེན་ལ་ཐུག་པའི་
ཕྱིར༑རང་རྒྱུད་པས་ཀུན་རྫོབ་ལ་ཡང་ལོག་གཉིས་ཀྱི་དབྱེ་བ་བྱེད་པ་
དེ༑ རང་ཉིད་དབུ་མའི་ལྟ་བ་ལ་གནས་པའི་དབང་དུ་བྱས་ནས་ཀྱང་
མི་འཐད།འཇིག་རྟེན་ཤེས་ངོ་ལ་བལྟོས་ནས་ཀྱང་མི་འཐད་པས་དེས་
ན་རང་ལུགས་ལ་ཀུན་རྫོབ་ལ་ཡང་ལོག་གཉིས་ཀྱི་དབྱེ་བ་མི་བྱེད་དེ།
བྱད་བཞིན་དང་གཟུགས་བརྙན་གཉིས་ལ་ལོག་པ་ཡིན་མ་
ཁྱད་པར་མེད་པའི་ཕྱིར། དེར་ཐལ། དེ་གཉིས་ཀ་ལོག་པ་ཡིན་པར་
མཚུངས་པའི་ཕྱིར། དེར་ཐལ། དེ་གཉིས་རང་འཛིན་པའི་ཤེས་པ་ལ་
སྣང་ཙམ་ནས་རང་གི་མཚན་ཉིད་ཀྱིས་གྲུབ་པར་སྣང་བ་ཡང་མཚུངས།
རང་གི་མཚན་ཉིད་ཀྱིས་མ་གྲུབ་པར་ཡང་མཚུངས་པའི་ཕྱིར། འཇིག་
རྟེན་པ་རྣམས་ཀྱིས་བྱད་བཞིན་བྱད་བཞིན་དུ་གྲུབ་པ་ལ་བསམས་
ནས་བྱད་བཞིན་ལ་ཡང་དག་གི་ཐ་སྙད་བྱེད་ཀྱང་ཐ་སྙད་དེ་ཐ་སྙད་
དོན་མཐུན་མ་ཡིན་ཏེ། བྱད་བཞིན་ཡང་དག་མ་ཡིན་པའི་ཕྱིར་དང་།
བྱད་བཞིན་བློ་གང་གི་ངོ་བོར་ཡང་དག་ཏུ་སོང་བའི་བློ་ཡིན་ན། ལོག་
ཤེས་ཡིན་དགོས་པའི་ཕྱིར་རོ། །གཞན་ཡང་། བསམ་དོན་དེ་མ་འཁྲུལ་
ཀྱང་ཐ་སྙད་དེ་ཐ་སྙད་ལོག་པ་ཡིན་ཏེ། དཔེར་ན། དངོས་སྨྲ་བ་
རྣམས་ཀྱིས་རྒྱུ་དགེ་བ་བྱས་པ་ལས་འབྲས་བུ་བདེ་བ་འབྱུང་བར་ངེས་

པ་ལ་བསམས་ནས། ལས་འབྲས་བདེན་པར་གྲུབ་པའི་ཐ་སྙད་བྱེད་
པས་བསམ་དོན་མ་འཁྲུལ་ཡང་།ཐ་སྙད་ལོག་པ་ཡིན་པ་ལྟ་བུ་ཡིན་
པའི་ཕྱིར། དེ་འདྲའི་ཐ་སྙད་དེ་ཐ་སྙད་ལོག་པ་ཡིན་ཏེ། ལས་འབྲས་
བདེན་པར་མ་གྲུབ་པའི་ཕྱིར། ཁ་ཅིག་ན་(༩༤ན)རེ། ཡང་དག་ཀུན་
རྫོབ་མེད་པར་མ་ཟད་ལོག་པའི་ཀུན་རྫོབ་ཀྱང་མེད་དེ། རྣམ་བཤད་
དགོངས་པ་རབ་གསལ་ལས།  ཿ གལ་ཏེ་ཡང་དག་པའི་ཀུན་རྫོབ་མི་
འདོད་པས་ཡང་ལོག་གཉིས་སུ་མི་བྱེད་ཀྱང་། མ་རིག་པས་བསླད་
ཡུལ་དང་ཡུལ་ཅན་རྣམས་ལོག་པའི་ཀུན་རྫོབ་ཏུ་ཅིའི་ཕྱིར་མི་འཇོག་
ཅེ་ན་ཀུན་རྫོབ་ནི་ཐ་སྙད་པའི་ཚད་མས་འཇོག་དགོས་པའི་ཕྱིར། ལོག་
པའི་ཀུན་རྫོབ་འཇོག་ན་ཡང་དེ་ལ་བལྟོས་ནས་འཇོག་དགོས་ན། མ་
རིག་པའི་བག་ཆགས་ཀྱིས་བསླད་པ་ནི་འཁྲུལ་པར་ཐ་སྙད་ཚད་མས་
མི་འགྲུབ་པའི་ཕྱིར་རོ། །ཞེས་གསུངས་པའི་ཕྱིར། ཁ་ཅིག་ན་རེ། གསུང་
དེས་ལོག་པའི་ཀུན་རྫོབ་མེད་པར་བསྟན་པ་ཡིན་ཏེ། དེའི་ཚུལ་ཡང་
ཤེས་བྱ་ཆོས་ཅན། དེ་མེད་པར་ཐལ། ལོག་པའི་ཀུན་རྫོབ་ཡོད་ན་ཐ་
སྙད་པའི་ཚད་མས་འཇོག་དགོས་པ་ལས། དེ་ཐ་སྙད་པའི་ཚད་མས་
འཇོག་མི་ནུས་པའི་ཕྱིར། དེར་ཐལ། ཀུན་རྫོབ་ཡིན་ན། དེ་ཁོ་ན་ཉིད་
རྟོགས་པ་ལ་མ་བལྟོས་པར་ཐ་སྙད་པའི་ཚད་མས་ཀུན་རྫོབ་ཏུ་འཇོག་
མི་ནུས་པས་ཁྱབ་པའི་ཕྱིར། ཀུན་རྫོབ་ཡིན་ན། དེ་རྟོགས་པ་ལ་མ་
བལྟོས་པར་བརྫུན་པར་ཐ་སྙད་པའི་ཚད་མས་རྟོགས་མི་ནུས་པས་
ཁྱབ་པའི་ཕྱིར་ཞེས་བསྟན་པ་ཡིན་པའི་ཕྱིར་ཟེར་ན། འོ་ན། ཀུན་རྫོབ་
བདེན་པ་མེད་པར་ཐལ། དེ་ཡོད་ན་ཐ་སྙད་པའི་ཚད་མས་འཇོག་

དགོས་པ་ལས་འཇོག་མི་ནུས་པའི་ཕྱིར། དེར་ཐལ། ཀུན་རྫོབ་ཡིན་ན།
དེ་ཁོ་ན་ཉིད་རྟོགས་པ་ལ་མ་བལྟོས་པར་ཀུན་རྫོབ་ཏུ་རྟོགས་མི་ནུས་
པས་ཁྱབ་པའི་ཕྱིར།
༈ ·རང་ལུགས་ལ། གསུང་དེས་ལོག་པའི་ཀུན་རྫོབ་མེད་པར་
བསྟན་པ་མ་ཡིན་ཏེ། མ་རིག་པའི་བག་ཆགས་ཀྱིས་བསླད་
གཟུགས་སོགས་བདེན་པར་སྣང་བའི་བདེན་སྣང་དང་། དེ་བདེན་
པར་འཛིན་པའི་བདེན་འཛིན་ལོག་པའི་ཀུན་རྫོབ་བདེན་པ་མ་ཡིན་
པར་བསྟན་པའི་ཕྱིར། བསྟན་པའི་ཚུལ་ཡང་། དེ་ལོག་པའི་ཀུན་རྫོབ་
ཡིན་ན། ཀུན་རྫོབ་ཀྱི་མཚན་གཞི་བུམ་སྣམ་ལ་སོགས་དེ་ཁོ་ན་ཉིད་
རྟོགས་པ་ལ་མ་བལྟོས་པར་ཐ་སྙད་ཚད་མས་འཇོག་པ་དེ་བཞིན་དུ།
དེ་དག་ཀྱང་དེ་ཁོ་ན་ཉིད་རྟོགས་པ་ལ་མ་བལྟོས་པར་ཐ་སྙད་པའི
ཚད་མས་ལོག་པར་འཇོག་དགོས་པ་ལས་འཇོག་མི་ནུས་པའི་ཕྱིར།
རྟོགས་པ་ལ་མ་བལྟོས་པར་ཐ་སྙད་པའི་ཚད་མས་སྣང་བ་དེ་ལོག་པ་
དང་བདེན་འཛིན་དེ་འཁྲུལ་ཤེས་སུ་རྟོགས་མི་ནུས་པའི་ཕྱིར་ཞེས་
བསྟན་པའི་ཕྱིར།  ཿ གསུང་དེས་དེ་དག་མ་གཏོགས་པའི་འཕྲལ་གྱི་
འཁྲུལ་རྒྱུས་བསླད་པའི་ཤེས་པ་ཡུལ་དང་བཅས་པ་རྣམས་ལོག་པའི་
ཀུན་རྫོབ་བདེན་པར་( ༩༤བ) ཤུགས་ལ་བསྟན་པ་ཡིན་ཏེ། གཟུགས་
བརྙན་དང་དེ་འཛིན་པའི་ཤེས་པ་ལོག་པའི་ཀུན་རྫོབ་བདེན་པར་
བསྟན་པའི་ཕྱིར། དེར་ཐལ། དེ་གཉིས་དེ་ཁོ་ན་ཉིད་རྟོགས་པ་ལ་མ་
བལྟོས་པར་ཐ་སྙད་པའི་ཚད་མས་སྣང་བ་དེ་ཡང་སྣང་བ་ལྟར་དུ་མ་
གྲུབ་པ་དང་། དེ་འཛིན་གྱི་ཤེས་པ་དེ་འཁྲུལ་ཤེས་སུ་རྟོགས་ནུས་པར་

བསྟན་པའི་ཕྱིར། ཁ་ཅིག་ན་རེ། ལུགས་འདི་ལ་ཡང་དག་ཀུན་རྫོབ་
ཡོད་དེ།འཕྲལ་གྱི་འཁྲུལ་རྒྱུས་མ་བསླད་པའི་ཤེས་པ་ཡུལ་དང་བཅས་
པ་རྣམས་ཐ་སྙད་པའི་ཚད་མས་ཡང་དག་ཀུན་རྫོབ་ཏུ་འགྲུབ་པའི་
ཕྱིར༑ དེར་ཐལ། ལམ་རིམ་ལས། ཐལ་འགྱུར་བའི་ལུགས་ཀྱི་ནི་འཕྲལ་
གྱི་འཁྲུལ་རྒྱུས་མ་བསླད་པའི་ཤེས་པ་དྲུག་དང་། དེ་ལས་ལོག་པའི་
ཤེས་པ་དྲུག་དང་། ཕྱི་མ་དྲུག་གིས་བཟུང་བའི་ཡུལ་དྲུག་སྟེ། ལོག་པའི་
ཡུལ་ཡུལ་ཅན་དྲུག་ལོག་པའི་ཀུན་རྫོབ་དང༌། མ་ལོག་པའི་ཡུལ་ཡུལ་
ཅན་དྲུག་ཡང་དག་པའི་ཀུན་རྫོབ་ཏུ་འཇོག་ལ། དེ་ཡང་འཇིག་རྟེན་
པའི་ཐ་སྙད་པའི་ཚད་མ་ཉིད་ལ་བལྟོས་ནས་ཡང་དག་དང་ལོག་པའི་
ཀུན་རྫོབ་ཏུ་འཇོག་གི། འཕགས་པའི་གཟིགས་པའི་རྗེས་སུ་འབྲང་
པའི་རིགས་ཤེས་ལ་བལྟོས་ནས་མ་ཡིན་པས།དབུ་མ་པ་རང་གི་ལུགས་
་རིག་པ་དང་ལྡན་པ་ལ་གཟུགས་བརྙན་ལ་སོགས་དང་། སྔོ་
སོགས་སྣང་བ་གཉིས་ལ་སྣང་ཡུལ་ལ་བལྟོས་ཏེ་འཁྲུལ་མ་འཁྲུལ་
གཉིས་མེད་པའི་ཕྱིར། ཡང་དག་དང་ལོག་པའི་ཀུན་རྫོབ་གཉིས་སུ་མི་
བྱེད་དེ། འཇུག་པ་ལས། གནོད་པ་མེད་པའི་དབང་པོ་དྲུག་རྣམས་
ཀྱིས༑ །ཞེས་སོགས་གསུངས་པའི་ཕྱིར། ཞེས་ཟེར་ན། སྐྱོན་མེད་དེ། ལུང་
དེས་ཐལ་འགྱུར་བ་རང་ལུགས་ལ། ཀུན་རྫོབ་ལ་ཡང་ལོག་གཉིས་སུ་མི་
བྱེད་དེ། མ་རིག་པ་དང་ལྡན་པ་རྣམས་ལ་གཟུགས་བརྙན་སོགས་སྣང་
བ་དང་། · སྔོ་སོགས་སྣང་བའི་ཚེ་སྣང་ཡུལ་ལ་འཁྲུལ་མ་འཁྲུལ་གྱི་ཁྱད་
པར་མེད་པའི་ཕྱིར། དེར་ཐལ། དེ་ཁོ་ན་ཉིད་རྟོགས་པ་ལ་མ་བལྟོས་
པར་དེ་གཉིས་རང་གི་མཚན་ཉིད་ཀྱིས་གྲུབ་པར་སྣང་ཞིང་། སྣང་བ་

ལྟར་དུ་མ་གྲུབ་པར་རྟོགས་མི་ནུས་པར་ཡང་མཚུངས། དེ་གཉིས་
འཛིན་པའི་ཤེས་པ་ལ་དེ་གཉིས་རང་གི་མཚན་ཉིད་ཀྱིས་གྲུབ་པ
སྣང་ཞིང་། སྣང་བ་ལྟར་དུ་མ་གྲུབ་པའི་ལོག་ཤེས་སུ་རྟོགས་མི་ནུས་
པར་མཚུངས་པའི་ཕྱིར། དེར་ཐལ། འཕྲལ་གྱི་འཁྲུལ་རྒྱུས་མ་བསླད་
པའི་འཇུག་ཤེས་ཡུལ་དྲུག་དང་བཅས་པ་འཇིག་རྟེན་ཤེས་ངོ
བལྟོས་པའི་ཡང་དག་ཏུ་གྱུར་པའི་ཀུན་རྫོབ་དང༌། འཕྲལ་གྱི་འཁྲུལ་
རྒྱུས་བསླད་པའི་འཇུག་ཤེས་དྲུག་ཡུལ་དང་བཅས་པ། འཇིག་རྟེན་
ཤེས་ངོ་( ༩༥ན)ལ་བལྟོས་པའི་ལོག་པར་གྱུར་པའི་ཀུན་རྫོབ་ཡིན་
ཞིང་༑ དེ་ཡང་འཇིག་རྟེན་པ་འམ། ཐ་སྙད་པའི་ཚད་མས་འཇོག་གི་
མཐར་ཐུག་གི་ཚད་མས་འཇོག་པ་མ་ཡིན་ནོ་ཞེས་འཇུག་པའི་ལུང
ཤེས་བྱེད་དུ་དྲངས་ནས་བསྟན་པའི་ཕྱིར། དེ་ལྟ་མ་ཡིན་ན། ཡང་དག་
ཀུན་རྫོབ་མེད་པར་ཐལ། དེ་ཉིད་ལས། ལུགས་འདི་ནི་མ་རིག་པ་དང་
ལྡན་པ་ལ། རང་གི་མཚན་ཉིད་ཀྱིས་གྲུབ་པར་གང་སྣང་བ་ཐམས་ཅད་
ཤེས་པ་དེ་མ་རིག་པས་བསླད་པའི་སྣང་བར་བཞེད་པས། ཀུན་རྫོབ་
པའི་དོན་ལ་ཡང་ལོག་གཉིས་སུ་མི་འབྱེད་དོ།ཞེས་གསུངས་པའི་ཕྱིར།
གཞན་ཡང་། དེ་ཁོ་ན་ཉིད་རྟོགས་པ་ལ་མ་བལྟོས་པར་སྣང་བ་དེ་སྣང་
བ་ལྟར་དུ་མ་གྲུབ་པར་རྟོགས་ནུས་པ་དང་།འཁྲུལ་ཤེས་སུ་རྟོགས་
ནུས་པའི་ཡུལ་ཅན་རྣམས་ལོག་པའི་ཀུན་རྫོབ་ཡིན་ཀྱང་། དེ་རྟོགས་པ་
ལ་མ་བལྟོས་པར་སྣང་བ་དེ་སྣང་བ་ལྟར་དུ་མ་གྲུབ་པར་རྟོགས་མི་
ནུས་པ་དང་། འཁྲུལ་ཤེས་སུ་རྟོགས་མི་ནུས་པའི་ཡུལ་ཡུལ་ཅན་རྣམས་
ཡང་དག་ཀུན་རྫོབ་ཀྱང་མ་ཡིན་ཏེ། རང་ལུགས་ལ་ཀུན་རྫོབ་ལ་ཡང་

ལོག་གཉིས་ཀྱི་དབྱེ་བ་མི་བྱེད་ཅིང་། དེ་དག་འཇིག་རྟེན་ཤེས་ངོ་ལ་
བལྟོས་ཏེ་ཀུན་རྫོབ་མ་ཡིན་ཏེ། དེ་དག་འཇིག་རྟེན་ཤེས་ངོ་ལ་བལྟོས་
ནས་ལོག་པ་མ་ཡིན་པའི་ཕྱིར། འདིར་བསྟན་པའི་འཇིག་རྟེན་པ་དང་
འཇིག་རྟེན་ལས་འདས་པ་དང་། སྐྱེ་འཕགས་ཀྱི་ཁྱད་པར་ཡང་དེ་དག་
མཚན་ཉིད་པ་ལ་མི་བྱེད་དེ། སྟོང་པ་ཉིད་རྟོགས་མྱོང་གི་གང་ཟག་
རྣམས་འདིར་བསྟན་པའི་འཕགས་པ་དང་། འཇིག་རྟེན་ལས་འདས་
པ་ཡིན་ཞིང་། དེ་རྟོགས་མ་མྱོང་བའི་གང་ཟག་རྣམས་འཇིག་རྟེན་པ་
དང་༑ སོ་སྐྱེར་འཇོག་པའི་ཕྱིར།
སྒྲིབ་གཉིས་བཤད་པ།
༈ གཏི་མུག་རང་བཞིན་སྒྲིབ་ཕྱིར་ཀུན་རྫོབ་སྟེ། །ཞེས་སོགས་ཀྱི་
སྐབས་སུ་མཐའ་དཔྱད་པ་ལ། གཟུགས་སོགས་ཀུན་རྫོབ་པ་གང་གི་ངོ་
བོར་བདེན་པ་དང་མ་བདེན་པའི་ཁྱད་པར་བཤད་པ། ཀུན་རྫོབ་ཙམ་
གང་ཟག་གསུམ་ལ་སྣང་མི་སྣང་གི་ཁྱད་བར་བཤད་པ་དང་།སྐྱེ་
འཕགས་ལ་བལྟོས་ཏེ་དོན་དམ་པ་དང་ཀུན་རྫོབ་ཏུ་འགྱུར་ཚུལ་
བཤད་པ་གསུམ་ལས། དང་པོ་ལ་དངོས་དང་། ལུགས་འདིའི་ཐུན་མོང
མ་ཡིན་པའི་སྒྲིབ་པ་གཉིས་ཀྱི་རྣམ་གཞག་བཤད་པ་དང་གཉིས་ལས།
དང་པོ་ལ། གཟུགས་སོགས་ཀུན་རྫོབ་པའི་ཆོས་རྣམས་ལ་ཀུན་རྫོབ་
བདེན་པ་ཞེས་འཆད་པའི་རྒྱུ་མཚན་ཡོད་དེ། བློ་ཀུན་རྫོབ་པ་རང་
བདེན་པར་འཛིན་པའི་བདེན་འཛིན་གྱི་ངོ་བོར་བདེན་པར་གྲུབ་ཀྱང་།
དོན་ལ་མི་བདེན་( ༩༥ བ)པའི་རྒྱུ་མཚན་གྱིས་དེ་ལྟར་བཤད་པའི་

་ལ༑ སྔོན་པོ་ལ་སོགས་པ་གཟུགས་དང་སེམས་དང་ཚོར་བ་ལ་སོགས
ཅུང་ཟད་གཅིག་ནི་བདེན་པར་སྣང་སྟེ། རང་བཞིན་ནི་མ་རིག་པ་དང་
ལྡན་པ་རྣམས་ལ་རྣམ་པ་ཐམས་ཅད་དུ་མི་སྣང་ངོ་དེའི་ཕྱིར། དེ་དང་
གང་ཞིག་ཀུན་རྫོབ་ཏུ་ཡང་བརྫུན་པ་ནི།ཀུན་རྫོབ་ཀྱི་བདེན་པ་མ་
ཡིན་ནོ། །ཞེས་གསུངས་པའི་ཕྱིར། འགྲེལ་པ་དེས་གང་ཟག་དེའི་ངོ་
བོར་བདེན་འཛིན་ཀུན་རྫོབ་བདེན་པ་མ་ཡིན་པར་བསྟན་པ་ཡིན་གྱིས།
སྤྱིར་ཀུན་རྫོབ་བདེན་པ་མ་ཡིན་པར་བསྟན་པ་མ་ཡིན་ཏེ། ཀུན་རྫོབ་
བདེན་པ་ཡིན་པའི་ཕྱིར། གང་ཟག་དེ་ལ་བྱད་བཞིན་གྱི་གཟུགས་
བརྙན་བྱད་བཞིན་དུ་སྣང་ཡང་བྱད་བཞིན་དུ་མ་གྲུབ་པའི་བརྫུན་པ་
ཡིན་གྱིས་བདེན་པར་སྣང་ཡང་བདེན་པར་མ་གྲུབ་པའི་བརྫུན་
རྟོགས་པ་མ་ཡིན་ཏེ། གང་ཟག་དེའི་རྒྱུད་ལ། གཟུགས་བརྙན་བདེན་
པར་འཛིན་པའི་བདེན་འཛིན་གྱིས་ཞེན་ཡུལ་སུན་མ་ཕྱུང་(༩༦ན)
བའི་ཚུལ་གྱི་ཡོད་པའི་ཕྱིར། གཟུགས་སོགས་ཀུན་རྫོབ་པའི་ཆོས་
རྣམས་རང་བདེན་པར་འཛིན་པའི་བདེན་འཛིན་གྱི་དབང་གིས་ཀུན་
རྫོབ་བདེན་པར་བཞག་ཀྱང་། དེས་ཀུན་རྫོབ་བདེན་པར་བཞག་པ་མ་
ཡིན་ཏེ། དེས་བཞག་པའི་དོན་ཐ་སྙད་ཙམ་དུ་ཡང་མེད་པའི་ཕྱིར་ཏེ།
རང་འགྲེལ་ལས། དེ་ལྟར་ན་རེ་ཞིག་སྲིད་པའི་ཡན་ལག་གིས་ཡོངས་སུ་
བསྡུས་པ་ཉོན་མོངས་པ་ཅན་གྱི་མ་རིག་པའི་དབང་གིས་ཀུན་རྫོབ་ཀྱི་
བདེན་པ་རྣམ་པར་གཞག་གོ། །ཞེས་གསུངས་པའི་ཕྱིར། གཟུགས་
སོགས་སངས་མ་རྒྱས་པའི་གང་ཟག་ཐམས་ཅད་ཀྱི་ངོ་བོར་བདེན་པ་
ཡིན་ནམ་ཞེ་ན་མ་ཡིན་ཏེ། ཉན་རང་དགྲ་བཅོམ་པ་དང་དག་ས་ལ་

གནས་པའི་བྱང་ཆུབ་སེམས་དཔའ་རྣམས་ཀྱི་ངོ་བོར་བདེན་པ་མ་
ཡིན་པའི་ཕྱིར། དེར་ཐལ། དེ་དག་གི་ངོ་བོར་བཅོས་མའི་ཀུན་རྫོབ་
ཙམ་ཡིན་པའི་ཕྱིར། དེར་ཐལ། དེ་དག་གི་རྗེས་ཐོབ་ཀྱི་གནས་སྐབས་
སུ་བདེན་པར་སྣང་ཡང་དེར་མ་གྲུབ་པ་སྒྱུ་མ་ལྟ་བུར་གཟིགས་པའི་
ཕྱིར་དང་། བདེན་འཛིན་ས་བོན་དང་བཅས་པ་སྤངས་པའི་ཕྱིར། རང་
འགྲེལ་ལས། དེ་ཡང་ཉན་ཐོས་དང་རང་སངས་རྒྱས་དང་བྱང་ཆུབ་
 སེམས་དཔའ་ཉོན་མོངས་པ་ཅན་གྱི་མ་རིག་པ་སྤངས་པ།འདུ་བྱེད་
གཟུགས་བརྙན་ལ་སོགས་པའི་ཡོད་པ་ཉིད་དང་འདྲ་བར་གཟིགས་པ་
རྣམས་ལ་ནི་བཅོས་མའི་རང་བཞིན་ཡིན་གྱི་བདེན་པ་ནི་མ་ཡིན་ཏེ།
བདེན་པར་མངོན་པར་རློམ་པ་མེད་པའི་ཕྱིར། ཞེས་གསུངས་པའི་
ཕྱིར༑
༈ གཉིས་པ་ལུགས་འདིའི་སྒྲིབ་པ་གཉིས་ཀྱི་རྣམ་གཞག་ཐུན་མོང་
མ་ཡིན་པ་བཤད་པ་ལ། སྒྲིབ་གཉིས་ཀྱི་རྣམ་གཞག་བཤད་པ། ལུགས་
འདིའི་ཉོན་མོངས་སྤྱིའི་རྣམ་གཞག་ཐུན་མོང་མ་ཡིན་པ་བཤད་པ།
སྒྲིབ་པ་གཉིས་ལམ་གང་གི་གནས་སྐབས་སུ་སྤོང་ཚུལ་བཤད་པ་དང་
གསུམ་ལས། དང་པོ་ནི། ས་ལམ་གྱི་རྟོགས་པ་སྐྱེ་བ་ལ་གཙོ་བོ་གེགས་
བྱེད་པའི་ཁ་ན་མ་ཐོ་བ། སྒྲིབ་པའི་མཚན་ཉིད། དེ་ལ་དབྱེ་ན། ཉོན་
སྒྲིབ་དང༌། ཤེས་སྒྲིབ་གཉིས་ཡོད་དེ། དང་པོ་ལ་ཐར་པ་དང་ཐམས་
ཅད་མཁྱེན་པ་གཉིས་ཀྱི་ནང་ནས་གཙོ་བོ་ཐར་པ་ཐོབ་པ་ལ་གེགས་
བྱེད་ཀྱི་སྒྲིབ་པའི་རིགས་སུ་གནས་པ་དེ། ཉོན་སྒྲིབ་ཀྱི་མཚན་ཉིད། དེ་
ལ་དབྱེ་ན་ཀུན་བཏགས་དང་ལྷན་སྐྱེས་གཉིས་ཡོད་པས།  ཀུན་

བཏགས་ནི་གྲུབ་མཐས་བློ་བསྒྱུར་བའི་དབང་གིས་རྒྱུ་མཚན་
བསམས་པའི་སྒོ་ནས། མྱུ་གུ་གཞན་ལས་སྐྱེ་བར་འཛིན་པའི་རྟོག་པ་ས་
བོན་དང་བཅས་པ་ཡིན། ལྷན་སྐྱེས་ནི་རྒྱུ་མཚན་མང་དུ་བསམ་མི་
དགོས་པར་རང་གི་ངང་གིས་མྱུ་གུ་ལྟ་བུ་བདེན་པར་གྲུབ་པར་འཛིན་
པའི་རྟོག་པ་ས་བོན་དང་བཅས་པ་རྣམས་ཡིན། སྒྲིབ་པ་ཀུན་བཏགས་
ཡིན་ན་མཐོང་སྤངས་ཡིན་པས་ཁྱབ་ཀྱང་། མཐོང་སྤངས་ཡིན་ན་སྒྲིབ་
པ་ཀུན་བཏགས་ཡིན་པས་མ་ཁྱབ་སྟེ། གྲུབ་མཐས་བློ་མ་བསྒྱུར་བའི་
གང་ཟག་གི་རྒྱུད་ཀྱི་མཐོང་སྤངས་རྟོག་པའི་ས་བོན་དེ་མཐོང་སྤངས་
ཡིན་ཀྱང་། སྒྲིབ་པ་ཀུན་བཏགས་མ་ཡིན་པའི་ཕྱིར། དང་པོ་དེར་ཐལ།
དེ་ཡོད་པའི་ཕྱིར། དེར་ཐལ། གྲུབ་མཐའ་ངན་པས་བློ་བསྒྱུར་ཁ་མའི་
གང་ཟག་གི་རྒྱུད་ཀྱི་དེ་ཡོད་པའི་ཕྱིར། རྟགས་ཕྱི་མ་དེར་ཐལ། ཆོས་
ཅན་དེ་ཡིན་པའི་ཕྱིར། ཉོན་མོངས་ཀྱི་བག་ཆགས་ཤེས་སྒྲིབ་ཡིན་ཀྱང་།
དེ་ཡིན་ན་ཤེས་སྒྲིབ་ཡིན་པས་མ་ཁྱབ་སྟེ། འཇུག་ཤེས་དྲུག་ལ་ཡུལ་
རང་ངོས་ནས་གྲུབ་པར་སྣང་བའི་གཉིས་སྣང་འཁྲུལ་བའི་ཆ་ཙམ་
སྐྱེས་པའི་ནུས་པའི་ངོ་བོར་གྱུར་པའི་ཉོན་མོངས་ཀྱིས་བག་ཆགས་
ཤེས་སྒྲིབ་དང་། ཉོན་མོངས་ཀྱི་རིགས་འདྲ་ཕྱི་མ་བསྐྱེད་པའི་ནུས་པའི་
ངོ་བོར་གྱུར་པའི་བག་ཆགས་ཉོན་སྒྲིབ་ཡིན་པའི་ཕྱིར།ཉོན་མོངས་
པའི་བག་ཆགས་ཤེས་སྒྲིབ་ཡིན་ཏེ། དེ་སྐད་དུ། རང་འགྲེལ་ལས། གང་
གིས་སེམས་ཀྱི་རྒྱུད་འབག་པར་བྱེད་ཅིང་བསྒོ་བར་བྱེད་ལ། རྗེས་སུ་
བགྲོད་པར་བྱེད་པ་དེ་ནི་བག་ཆགས་ཏེ། ཉོན་མོངས་པའི་མུར་ཐུག་པ་
དང་༑ གོམས་པ་དང་། རྩ་བ་དང་། བག་ཆགས་ཞེས་བྱ་བ་ནི་རྣམ་

གྲངས་དག་གོ།དེ་ནི་ཟག་པ་མེད་པའི་ལམ་གྱིས་ཉོན་མོངས་པ་
སྤངས་སུ་ཟིན་ཀྱང་།ཉན་ཐོས་དང་རང་སངས་རྒྱས་ཀྱིས་སྤང་བར་མི་
ནུས་ཏེ། ཏིལ་མར་དང་མེ་ཏོག་ལ་སོགས་པ་བསལ་དུ་ཟིན་ཀྱང་། བུམ་
པ་དང་སྣམ་བུ་ལ་སོགས་པ་རྣམས་ལ་དེ་དང་ཕྲད་པས་ཡོན་ཏན་ཕྲ་
མོ་དམིགས་པ་བཞིན་ནོ། །ཞེས་གསུངས་པའི་ཕྱིར། དེ་གཉིས་ཀྱི་ནང་
ནས་གཙོ་བོར་ཐམས་ཅད་མཁྱེན་པ་འཐོབ་པ་ལ་གེགས་བྱེད་པའི་
སྒྲིབ་པའི་རིགས་སུ་གནས་པ། ཤེས་སྒྲིབ་ཀྱི་མཚན་ཉིད། དེ་ལ་དབྱེ་ན་
མངོན་གྱུར་བ་དང་། ས་བོན་གྱི་ཆ་གཉིས། དང་པོ་ནི། འཇུག་ཤེས་
དྲུག་ལ་ཡུལ་རང་ངོས་ནས་གྲུབ་པར་སྣང་བའི་གཉིས་སྣང་འཁྲུལ་
པའི་ཆ་ལྟ་བུ་ཡིན། གཉིས་པ་དེ་སྐྱེད་པའི་ནུས་པའི་ངོ་བོར་གྱུར་པའི་
བག་ཆགས་ལྟ་བུ་ཡིན་པའི་ཕྱིར། རྣམ་པ་གཅིག་ཏུ་ན། རྒྱུ་འབྲས་ཀྱི་
རབ་དབྱེ་མཐའ་ཡས་པ་ལ་རང་སྟོབས་ཀྱིས་རྨོངས་པའི་སེམས་བྱུང་
རྨོངས་པ་ལྟ་བུ་མངོན་གྱུར་བ་དང་། དེ་སྐྱེད་པའི་ནུས་པའི་ངོ་བོར་
གྱུར་པའི་བག་ཆགས་ལྟ་བུ་ས་བོན་(༩༧ན)གྱི་ཆ་ཡིན་པའི་ཕྱིར། དེ་
ལྟ་བུའི་རྨོངས་པ་དེ་ལ་ཡང་དུ་མ་ཡོད་དེ། ཡུལ་ཤིན་ཏུ་སྐལ་བ་ལ་
རྨོངས་པ་དང་། ཡུལ་མཆོག་ཏུ་གྱུར་པ་ལ་རྨོངས་པ་དང་། རྒྱུ་འབྲས་ཀྱི་
རབ་དབྱེ་མཐའ་ཡས་པ་ལ་རྨོངས་པ་དང་། ཡུལ་ཤིན་ཏུ་ཕྲ་བ་ལ་
རྨོངས་པ་དང་བཞི་ལས། དང་པོ་ནི། མོའུ་འགལ་གྱི་བུས། རང་གི་མ་
བྱང་ཕྱོགས་འོད་ཟེར་ཅན་གྱི་འཇིག་རྟེན་གྱི་ཁམས་ཀྱི་དམྱལ་བར་
སྐྱེས་པ་མངོན་ཤེས་ཀྱི་ཡུན་རིང་དུ་བརྟགས་ཀྱང་རང་སྟོབས་ཀྱིས་མི་
ཤེས་པའི་རྨོངས་པ་ལྟ་བུ་དང་པོ་དང་། ཉན་རང་དགྲ་བཅོམ་པས་དེ་

བཞིན་གཤེགས་པའི་ཚུལ་ཁྲིམས་ཀྱི་ཕུང་པོ་དངོས་སུ་མཐོང་བ་ལ་
ཡང་རང་སྟོབས་ཀྱིས་རྨོངས་པ་ལྟ་བུ་གཉིས་པ་དང་། དེའི་རྒྱུད་ཀྱི་རྨ་
བྱའི་མདོངས་ལ་སོགས་པའི་རྒྱུ་འབྲས་ཀྱི་རབ་དབྱེ་མཐའ་ཡས་པ་ལ་
རང་སྟོབས་ཀྱིས་རྨོངས་པ་ལྟ་བུ་གསུམ་པ་དང་། ཤཱ་རིའི་བུས་ཁྱིམ་
བདག་དཔལ་བསྐྱེད་ཀྱི་རྒྱུད་ལ་ཐར་པ་ཆ་མཐུན་གྱི་དགེ་རྩ་ཡོད་པ་
མངོན་ཤེས་ཀྱིས་ཡུན་རིང་དུ་བརྟགས་ཀྱང་མ་ཤེས་པའི་རྨོངས་པ་པ་
བཞི་པ་ཡིན་པའི་ཕྱིར། གཉིས་པ་དེར་ཐལ། ཤེར་ཕྱིན་སུམ་བརྒྱ་པ་
ལས༑ རབ་འབྱོར་ཁྱོད་ཀྱིས་དེ་བཞིན་གཤེགས་པའི་ཚུལ་ཁྲིམས་ཀྱི་
ཕུང་པོ་འཚལ་ལམ། བདེ་བར་གཤེགས་པ་མ་འཚལ་ལགས་སོ། །ཞེས་
གསུངས་པའི་ཕྱིར། གསུམ་པ་དེར་ཐལ། སྒྲ་གཅན་འཛིན་གྱིས་ཞུས་
པའི་མདོ་ལས། རྨ་བྱའི་མདོངས་ཁྲ་ལ་སོགས་པའི། །རྒྱུ་ཡི་རྣམ་པ་ཇི་
སྙེད་པ། ། ཀུན་མཁྱེན་མིན་པའི་རྟོགས་བྱ་མིན། །ཞེས་གསུངས་པའི་
ཕྱིར༑ བཞི་པ་དེ་ལྟར་ཡིན་ཏེ། མདོ་ལས། ངས་ནི་དེ་ཡི་ཐར་པ་ཡིས། །
ས་བོན་ཤིན་ཏུ་ཕྲ་བ་དག །མཚོ་འམ་རྡོ་ཡི་གསེབ་དག་ཏུ། །བག་ལ་ཞ་
བ་ལྟ་བུར་གཟིགས། །ཞེས་གསུངས་པའི་ཕྱིར། དེས་ན་འཇུག་ཤེས་དྲུག་
ལ་ཡུལ་རང་ངོས་ནས་གྲུབ་པར་སྣང་བའི་གཉིས་སྣང་འཁྲུལ་པའི་ཆ་
དང་དེའི་བག་ཆགས་གཉིས་ཤེས་སྒྲིབ་ཀྱི་གཙོ་བོ་ཡིན་ཀྱང་། དེར་ངེས་
པ་མ་ཡིན་ཏེ།ཕར་ཕྱིན་དྲུག་གི་ཉམས་ལེན་ལྷག་པར་འཐོབ་པ་ལ།
གཙོ་བོ་གེགས་བྱེད་ཀྱི་སྒྲིབ་པ་དང༌། ཡོན་ཏན་བརྒྱ་ཕྲག་བཅུ་གཉིས་
འཐོབ་པ་ལ་གཙོ་བོར་གེགས་བྱེད་ཀྱི་སྒྲིབ་པ་དང་།ལས་འབྲས་ཀྱི་
འབྲེལ་བ་ལ་རང་སྟོབས་ཀྱིས་རྨོངས་པའི་སྒྲིབ་པ་དང་། ཉན་རང་དགྲ་

ཕྱིར༑ དེར་ཐལ། དེའི་རྟོགས་པ་སྔོན་དུ་སོང་བའི་ས་བདུན་པ་མན་
ཆད་ཀྱི་བར་ཆད་མེད་ལམ་ཡོད་པའི་ཕྱིར། དེའི་རྟོགས་པ་སྔོན་དུ་སོང་
བའི་ས་བདུན་པ་མན་ཆད་ཀྱི་སྤང་བྱའི་ཡོངས་སྦྱོང་ཡོད་པའི་ཕྱིར།
དེར་ཐལ། དེ་འདྲའི་གཉེན་པོའི་ཡོངས་སྦྱོང་ཡོད་པའི་ཕྱིར། དེས་ན་
ཉོན་སྒྲིབ་གང་ཞིག །དམིགས་རྣམ་འཛིན་པའི་བློ། ཉོན་སྒྲིབ་མངོན་
གྱུར་བའི་མཚན་ཉིད། དམིགས་རྣམ་མི་འཛིན་ཀྱང་རང་གི་འབྲས་
བུར་གྱུར་པའི་ཉོན་མོངས་ཀྱི་རིགས་འདྲ་ཕྱི་མ་བསྐྱེད་པའི་ནུས་པའི་
ངོ་བོར་གྱུར་པའི་བག་ཆགས་དེ། ས་བོན་དུ་གྱུར་པའི་ཉོན་སྒྲིབ་ཀྱི་
མཚན་ཉིད། དེ་གཉིས་རེ་རེ་ལ་ཡང་ཀུན་བཏགས་དང་ལྷན་སྐྱེས་
གཉིས་གཉིས་ཡོད་དེ། རང་རྒྱུ་ཉོན་མོངས་པའི་དབང་གིས་བཞག་
ཅིང་། རང་འབྲས་གཉིས་སྣང་འཁྲུལ་པའི་ཆ་བསྐྱེད་པའི་སྒྲིབ་པ་གང་
ཞིག །ཉན་རང་དགྲ་བཅོམ་པ་དང་། དག་ས་ལ་གནས་པའི་བྱང་ཆུབ་
སེམས་དཔའི་རྒྱུད་ལ་འབྱུང་བའི་རིགས་སུ་གནས་པའི་སྒྲིབ་(༩༨ན)
པ་དེ། ཤེས་སྒྲིབ་ཕྲ་མོའི་མཚན་ཉིད།
༈ གཉིས་པ་ཉོན་མོངས་ཀྱི་རྣམ་གཞག་ཐུན་མོང་མ་ཡིན་པ་བཤད་
པ་ལ། རང་རྒྱུད་པ་མན་ཆད་ཀྱི་ནང་སྡེ་དང་གཞན་སྡེ་གཉིས་ཀས་
ཆོས་དང་གང་ཟག་རང་ངོས་ནས་གྲུབ་པར་འཛིན་པའི་རྟོག་པ་ཉོན་
མོངས་སུ་མི་འདོད་ཀྱང་། རང་སྡེ་དེ་དག་གིས་ཉོན་མོངས་འཇོག་ཚུལ་
གྱི་ཁྱད་པར་ཡོད་དེ། གང་ཟག་ཕུང་པོ་ལ་དབང་སྒྱུར་བ་པོའི་རང་རྐྱ་
ཐུབ་པའི་རྫས་ཡོད་དུ་འཛིན་པའི་ཤེས་རབ་ཉོན་མོངས་ཅན་དེ། ངར་
འཛིན་པའི་འཇིག་ལྟ་དང་། ང་ཡི་བ་རྣམས་རང་རྐྱ་ཐུབ་པའི་ང་དེའི་

དབང་བསྒྱུར་བྱར་འཛིན་པའི་ཤེས་རབ་ཉོན་མོངས་ཅན་དེ། ང་ཡི་བ་
འཛིན་པའི་འཇིག་ལྟ་དང་། དེ་ལ་བརྟེན་ནས་སྐྱེས་པའི་དུག་གསུམ་
དང་༑དེ་ལས་གཞན་པའི་ལྟ་ངན་དང་ཉེ་ཉོན་རྣམས་ཉོན་མོངས་སུ་
བཞེད་པའི་ཕྱིར། ལུགས་འདི་ལ་གང་ཟག་རང་རྐྱ་ཐུབ་པའི་རྫས་ཡོད་
དུ་འཛིན་པའི་རྟོག་པ་ལ་ཀུན་བཏགས་ཀྱིས་མ་ཁྱབ་ཀྱང་། གང་ཟག་
ཕུང་པོ་དང་མཚན་ཉིད་མི་མཐུན་པའི་རྫས་ཡོད་དུ་འཛིན་པའི་རྟོག་
་ལ་ཀུན་བཏགས་ཀྱིས་ཁྱབ། གང་ཟག་རྟག་གཅིག་རང་དབང་ཅན་
དུ་འཛིན་པའི་རྟོག་པ་ལ་ཀུན་བཏགས་ཀྱིས་ཁྱབ་པའི་ཕྱིར། དང་པོ་
དེར་ཐལ། དེར་གྱུར་པའི་ལྷན་སྐྱེས་ཡོད་པའི་ཕྱིར། དེར་ཐལ། འཇུག་
པ་ལས། རང་དུ་ལྟ་བ་དང་འབྲེལ་ཡོངས་སུ་ཟད། །ཅེས་གསུངས་པའི་
ཕྱིར༑ ལུགས་འདི་ལ་སྔར་བཤད་པ་དེ་དག་ཐམས་ཅད་ཉོན་མོངས་
ཡིན་པར་མ་ཟད། ཆོས་དང་གང་ཟག་རང་ངོས་ནས་གྲུབ་པར་འཛིན་
པའི་རྟོག་པ་ཉོན་མོངས་ཡིན་ཏེ། དེ་གཉིས་ཆོས་དང་གང་ཟག་གི
གནས་ལུགས་མཐོང་བ་ལ་རྨོངས་པར་བྱེད་པས་ན་གཏི་མུག་དང་།
འཁོར་བའི་རྩ་བར་གྱུར་པའི་ཉོན་མོངས་ཅན་གྱི་མ་རིག་པ་ཡིན་པའི་
ཕྱིར༑ དང་པོ་དེར་ཐལ། རང་འགྲེལ་ལས། དེ་ལ་འདིས་སེམས་ཅན་
རྣམས་ཇི་ལྟར་གནས་པའི་དངོས་པོ་ལྟ་བ་ལ་རྨོངས་པས་ན་གཏི་མུག་
སྟེ༑ མ་རིག་པ་དངོས་པོའི་རང་གི་ངོ་བོ་ཡོད་པ་མ་ཡིན་པ་སྒྲོ་འདོགས་
པར་བྱེད་པ་རང་བཞིན་མཐོང་བ་ལ་སྒྲིབ་པའི་བདག་ཉིད་ཅན་ནི་
ཀུན་རྫོབ་བོ། །ཞེས་གསུངས་པའི་ཕྱིར། རྟགས་གཉིས་པ་དེར་ཐལ། དེ་
འདྲའི་རྟོག་པ་གཉིས་པོ་དེ་བདག་མེད་རྟོགས་པའི་རིག་པ་ཡེ་ཤེས་ཀྱི་

མ་ཡིན་མི་མཐུན་ཕྱོགས་དང་མེད་པ་མི་མཐུན་ཕྱོགས་ཙམ་མ་ཡིན་
པར་འགལ་ཟླ་མི་མཐུན་ཕྱོགས་ཡིན་པའི་ཕྱིར་དང་། ལུས་དབང་ཟུར་
དུ་བཞག་པ་ལས་མིག་གི་དབང་པོ་བཞག་ཏུ་མེད་པ་དེ་བཞིན་དུ།
ཆགས་(༩༨བ) སོགས་རྣམས་དང་པོར་སྐྱེ་བའི་ཚེ་ན། བདག་འཛིན་
དེ་གཉིས་ལ་བརྟེན་ནས་སྐྱེས་མཐར་དེ་དང་མཚུངས་ལྡན་དུ་འཇུག་
པའི་ཕྱིར། དེར་ཐལ། བཞི་བརྒྱ་པ་ལས། ལུས་ལ་ལུས་དབང་ཇི་བཞིན་
དུ༑ །གཏི་མུག་ཀུན་ལ་གནས་འགྱུར་ཏེ། །དེ་ཕྱིར་ཉོན་མོངས་ཐམས་
ཅད་ཀྱང་། །གཏི་མུག་བཅོམ་པས་བཅོམ་པར་གྱུར། །ཞེས་གསུངས་
པའི་ཕྱིར་དང་། དེའི་འགྲེལ་པ་ལས། གཏི་མུག་ནི་དེ་རྣམས་ཇི་ལྟར་
བདེན་པར་རྟོགས་པ་ལས་རྨོངས་པ་ཉིད་ཀྱི་ཕྱིར་དངོས་པོ་བདེན་
པའི་རང་གི་ངོ་བོར་ལྷག་པར་སྒྲོ་འདོགས་པར་རབ་ཏུ་འཇུག་གོ།
འདོད་ཆགས་ལ་སོགས་པ་དག་ཀྱང་གཏི་མུག་གིས་ཀུན་ཏུ་བརྟགས་།
པའི་དངོས་པོའི་རང་བཞིན་ཁོ་ན་ལ། སྡུག་པ་དང་མི་སྡུག་པ་ལ་
སོགས་པའི་ཁྱད་པར་སྒྲོ་འདོགས་པར་འཇུག་པ་ཉིད་ཀྱི་ཕྱིར། གཏི་
མུག་ལས་ཐ་མི་དད་པར་འཇུག་པར་འགྱུར་ཞིང་། གཏི་མུག་ལ་བརྟེན་
པར་ཡང་འགྱུར་ཏེ། གཏི་མུག་གཙོ་བོ་ཉིད་ཀྱི་ཕྱིར་རོ། །ཞེས་གསུངས་
པའི་ཕྱིར། ཆགས་སོགས་ཉོན་མོངས་རྣམས་རང་གི་རྒྱུར་གྱུར་པའི་
བདེན་འཛིན་ལས་སྐྱེ་བའི་ཚུལ་ཡོད་དེ། ཆོས་དང་གང་ཟག་བདེན་
པར་བཟུང་བ་ལ་བརྟེན་ནས་དེའི་དམིགས་ཡུལ་རང་ངོས་ནས་གྲུབ་
པའི་ཡིད་འོང་ཡིད་མི་འོང་དུ་སྣང་བའི་ཚུལ་མིན་ཡིད་བྱེད་ཀྱི་རྣམ་
རྟོག་སྐྱེ་ཞིང་། དེ་ལ་བརྟེན་ནས་ཡིད་འོང་ལ་དམིགས་པའི་འདོད་

ཆགས་དང་ཡིད་མི་འོང་ལ་དམིགས་པའི་ཞེ་སྡང་སྐྱེ་ཞིང༌། དེ་དག་ལ་
བརྟེན་ནས་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་
པ་ལ་བརྟེན་པའི་ཆགས་སོགས་སྐྱེ་ཚུལ་ཡང་ཤེས་པར་བྱ་བ་ཡིན་པའི་
ཕྱིར༑ཿ བདེན་འཛིན་དེས་དངོས་སུ་དྲངས་པའི་འདོད་ཆགས་དེས་
བདེན་འཛིན་གྱི་དམིགས་པ་ལ་དམིགས་ནས་རང་ངོས་ནས་གྲུབ་པར་
སྣང་བ་ཡིན་གྱི། དེའི་ཞེན་ཡུལ་ལ་དམིགས་ནས་རང་ངོས་ནས་གྲུབ་
པར་སྣང་བ་མ་ཡིན་ཏེ། དེ་གཉིས་དམིགས་པ་མཚུངས་ཀྱང་འཛིན་
སྟངས་མི་མཚུངས་ཏེ། འདོད་ཆགས་གྱིས་བདེན་པར་མི་འཛིན་པའི་
ཕྱིར༑ དེ་འདྲའི་འདོད་ཆགས་བདེན་འཛིན་མ་ཡིན་པའི་ཕྱིར། བདེན་
འཛིན་འཁོར་བའི་རྩ་བ་དང་། དེ་མ་ལྡོག་བར་དུ་འཁོར་བ་མི་ལྡོག་པ་
དང་༑ དེ་ལྡོག་པ་ཡང་ཕུང་སོགས་རང་བཞིན་མེད་པ་རྟོགས་པ་ལ་
རག་ལས་པ་དང་། དེ་ཡང་ཉན་རང་དགྲ་བཅོམ་པ་དང་དག་ས་ལ་
གནས་པའི་བྱང་ཆུབ་སེམས་དཔའ་རྣམས་ཀྱིས་སྤངས་པ་ཡིན་ཏེ།
བཞི་བརྒྱ་པའི་འགྲེལ་པ་ལས། རྣམ་པར་ཤེས་པ་དངོས་པོའི་རང་གི་ངོ་
བོ་ལྷག་པར་སྒྲོ་འདོགས་པར་བྱེད་པ་ཉོན་མོངས་པ་ཅན་གྱི་མི་ཤེས་
པའི་དབང་གིས་དངོས་པོ་རྣམས་ལ་ཆགས་པ་དང་ལྡན་ཞིང་འཁོར་
བར་(༩༩ན) འཇུག་པའི་ས་བོན་དུ་གྱུར་པ་རྣམ་པ་ཐམས་ཅད་དུ་
འགག་པ་ལས། འཁོར་བ་ལྡོག་པ་རྣམ་པར་བཞག་གོ་ཞེས་བསྟན་པའི་
ཕྱིར་བཤད་པ་དང་། སྲིད་པའི་ས་བོན་རྣམ་ཤེས་ཏེ། །ཡུལ་རྣམས་དེ་ཡི་
སྤྱོད་ཡུལ་ལོ།།ཡུལ་ལ་བདག་མེད་མཐོང་ན་ནི། །སྲིད་པའི་ས་བོན་
འགག་པར་འགྱུར། །ཇི་སྐད་བཤད་པའི་ཚུལ་གྱི་ཡུལ་རང་བཞིན་མེད་

པར་མཐོང་བས། ཆགས་པའི་རྒྱུ་སྲིད་པའི་ས་བོན་དུ་གྱུར་པ་དང་།
རྣམ་པ་ཐམས་ཅད་དུ་ལོག་པ་ལས་ཉན་ཐོས་དང་རང་སངས་རྒྱས་
དང་༑ མི་སྐྱེ་བའི་ཆོས་ལ་བཟོད་པ་ཐོབ་པའི་བྱང་སེམས་རྣམས་ལ་
འཁོར་བ་ལྡོག་པར་རྣམ་པར་བཞག་གོ། ཞེས་གསུངས་པའི་ཕྱིར།
བདེན་འཛིན་དེ་ཆགས་སོགས་ཉོན་མོངས་གཞན་ཐམས་ཅད་ཀྱི་རྩ་བ་
ཡིན་ཏེ། སེམས་བདེན་འཛིན་གང་རུང་གཅིག་གི་དམིགས་གཏད་བྱེད་
པ་གཅིག་རྙེད་ན་སེམས་དེ་ཉོན་མོངས་པའི་སྦྲུལ་གདུག་གིས་ཟིན་
པར་གྱུར་པའི་ཕྱིར། དེར་ཐལ། རིགས་པ་དྲུག་ཅུ་པ་ལས། གང་ཡང་
རུང་བའི་གནས་རྙེད་ན། །ཉོན་མོངས་སྤྲུལ་དུག་གཡོ་ཅན་གྱིས། །།ཟིན་
པར་འགྱུར་རོ་གང་གིས་སེམས། །གནས་མེད་དེ་དག་ཟིན་མི་འགྱུར། །
གནས་དང་བཅས་པའི་སེམས་ལྡན་ལ། །ཉོན་མོངས་དུག་ཅན་ཅིས་མི་
འབྱུང་༑ །ཞེས་གསུངས་པའི་ཕྱིར་དང་། དེའི་འགྲེལ་པ་ལས། དངོས་
པོར་དམིགས་པ་ཡིན་ན་ནི་འདོད་ཆགས་ལ་སོགས་པའི་ཉོན་མོངས་
པ་རབ་འབྱམས་ངེས་པར་ལྡོག་ཏུ་མེད་པ་རྣམས་འབྱུང་ངོ། །ཇི་ལྟར་
ཞེ་ན། རེ་ཞིག་གལ་ཏེ་དངོས་པོ་དེ་ཡིད་དང་མཐུན་པ་ཡིན་ན་ནི། དེའོ་
ཚེ་དེ་ལ་རྗེས་སུ་ཆགས་པ་ལྡོག་པར་དཀའོ་ཅི་སྟེ་མི་མཐུན་ན་ནི། དེའི་
ཚེ་དེ་ལ་ཁོང་ཁྲོ་བ་དང་ཚིག་པ་ཟ་བ་ལྡོག་དཀའོ། །ཞེས་གསུངས་པའི་
ཕྱིར༑ ཆོས་དང་གང་ཟག་རང་ངོས་ནས་གྲུབ་པར་འཛིན་པའི་རྟོག་པ་
གཉིས་པོ་དེ་ཉོན་མོངས་ཅན་གྱི་མ་རིག་པ་དང་། འཁོར་བའི་རྩ་བ
ཡིན་ཏེ། ཆོས་དང་གང་ཟག་གི་སྟེང་དུ་གཅིག་དུ་བྲལ་དང་། རྟེན་
འབྲེལ་སོགས་ཀྱི་རིགས་པ་ལ་བརྟེན་ནས། ཆོས་དང་གང་ཟག་རང་

ངོས་ནས་གྲུབ་པ་ཁེགས། དེ་ལ་བརྟེན་ནས་རྟོག་པ་གཉིས་པོ་དེ་ཞེན་
ཡུལ་ལ་འཁྲུལ་བའི་ལོག་ཤེས་དང་བདེན་འཛིན་དུ་གྲུབ། དེ་ལ་བརྟེན་
ནས་རྟོག་པ་གཉིས་པོ་དེ་བདག་འཛིན་གཉིས་སུ་གྲུབ། དེ་ལ་བརྟེན་
ནས་དེ་གཉིས་ཆོས་དང་གང་ཟག་གི་གནས་ལུགས་མཐོང་བ་ལ་སྒྲིབ་
བྱེད་ཀྱི་རྨོངས་པར་གྲུབ་པས་དེ་མ་ཟད་བར་དུ་འཇིག་ལྟ་མི་ཟད། དེ་
མ་ཟད་བར་དུ་འཁོར་བ་མི་ལྡོག་པའི་ཕྱིར། འཇིག་(༩༩བ) ལྟ་ཡིན་
ན་གང་ཟག་གི་བདག་འཛིན་ཡིན་པས་ཁྱབ་ཀྱང་། གང་ཟག་གི་བདག་
འཛིན་ལ་འཇིག་ལྟས་མ་ཁྱབ་སྟེ། ལྷས་སྦྱིན་གྱི་རྒྱུད་ཀྱི་མཆོད་སྦྱིན་རང་
ངོས་ནས་གྲུབ་པར་འཛིན་པའི་རྟོག་པ་དེ་འཇིག་ལྟ་མ་ཡིན་པའི་ཕྱིར།
དེར་ཐལ། འཇིག་ལྟ་ཡིན་ན། རང་གི་དམིགས་ཡུལ་གྱི་གཙོ་བོ་ལ་
དམིགས་ནས་ངའོ་སྙམ་པའི་བློ་རང་གི་ངང་གིས་སྐྱེ་བ་ཞིག་ཡིན་
དགོས་པ་གང་ཞིག །ལྷས་སྦྱིན་གྱི་རྒྱུད་ལ་མཆོད་སྦྱིན་ལ་དམིགས་ནས་
ངའོ་སྙམ་པའི་བློ་རང་གི་ངང་གིས་མི་སྐྱེ་བའི་ཕྱིར། འཇིག་ལྟ་ཡིན་ན་
གང་ཟག་གི་བདག་འཛིན་ཡིན་པས་ཁྱབ་སྟེ། བདག་འཛིན་གཉིས་པོ་
དམིགས་ཡུལ་གྱི་གཙོ་བོའི་སྒོ་ནས་འཇོག་པ་ཡིན་གྱི། འཛིན་སྟངས་མི་
འདྲ་བའི་སྒོ་ནས་མི་འཇོག་པའི་ཕྱིར། བདག་འཛིན་གཉིས་པོ་དེ་
འཛིན་སྟངས་མི་མཐུན་པའི་སྒོ་ནས་འཇོག་པ་མ་ཡིན་ཏེ།བདག་མེད་
གཉིས་པོ་དེ་དགག་བྱ་ཕྲ་རགས་ཀྱི་སྒོ་ནས་མི་འཇོག་པར། དགག་
གཞིའི་གཙོ་བོའི་སྒོ་ནས་འཇོག་པའི་ཕྱིར། དེར་ཐལ། དགག་བྱ་རང་
ངོས་ནས་གྲུབ་པ་དེ་ཕུང་སོགས་རྣམས་ཀྱི་སྟེང་དུ་བཀག་པ་ཆོས་ཀྱི་
བདག་མེད་ཕྲ་མོ་དང་། གང་ཟག་གི་སྟེང་དུ་བཀག་པ་གང་ཟག་གི་

བདག་མེད་ཕྲ་མོ་ཡིན་པའི་ཕྱིར། བཞི་བརྒྱ་པའི་འགྲེལ་པ་ལས། དེ་ལ་
བདག་ཅེས་བྱ་བ་ནི། གང་ཞིག་དངོས་པོ་རྣམས་ཀྱི་གཞན་ལས་རག་མ་
ལས་པའི་ངོ་བོ་རང་བཞིན་ཏེ། དེ་མེད་པ་ནི་བདག་མེད་པའོ། །དེ་ནི་
ཆོས་དང་གང་ཟག་གི་དབྱེ་བས་གཉིས་སུ་གཏོགས་ཏེ། ཆོས་ཀྱི་བདག་
མེད་པ་དང་། གང་ཟག་གི་བདག་མེད་པ་ཞེས་བྱའོ། །ཞེས་གསུངས་
པའི་ཕྱིར། ཁ་ཅིག་གིས། བདག་འཛིན་གཉིས་པོ་ལ་མུ་བཞིར་རྩི་བ་
ཡིན་ཏེ། ང་ཡི་བར་འཛིན་པའི་འཇིག་ལྟ་དེ། འཇིག་ལྟ་ཡིན་ཀྱང་གང་
ཟག་གི་བདག་འཛིན་མ་ཡིན་པ་དང་། ངར་འཛིན་པའི་འཇིག་ལྟ་དེ།
དེ་གཉིས་ཀ་ཡིན་པ་དང་། རང་ལས་རྒྱུད་ཐ་དད་པའི་སྐྱེས་བུ་ལྷས་
སྦྱིན་ལ་དམིགས་ནས་རང་ངོས་ནས་གྲུབ་པར་འཛིན་པའི་རྟོག་པ་དེ།
གང་ཟག་གི་བདག་འཛིན་ཡིན་ཀྱང་འཇིག་ལྟ་མ་ཡིན་པ་དང་། བུམ་
པ་བདེན་པར་འཛིན་པའི་རྟོག་པ་དེ། དེ་གཉིས་ཀ་མ་ཡིན་པའི་མུ་
ཡིན་པའི་ཕྱིར་ཟེར་ན། དེ་མི་འཐད་དེ། འཇིག་ལྟ་ལྷན་སྐྱེས་ཀྱི་
དམིགས་པའི་གཙོ་བོ་ཡིན་ན། གང་ཟག་ཡིན་དགོས་པའི་ཕྱིར། དེར་
ཐལ༑ རྩ་བར་ཕུང་པོ་འཇིག་ལྟའི་ཡུལ་གྱི་གཙོ་བོ་ཡིན་པ་བཀག་པ་
དང་༑འགྲེལ་པར་བརྟེན་ནས་བརྟགས་པའི་བདག་འཇིག་ལྟའི་
དམིགས་ཡུལ་གྱི་གཙོ་བོར་གསུངས་པའི་ཕྱིར། འཇིག་ལྟ་གཉིས་པོ་
དེའི་དམིཊ་ཡུལ་གྱི་(༡༠༠ན) གཙོ་བོ་གང་ཟག་ཡིན་པར་མཚུངས་
ཀྱང་༑ དེ་གཉིས་ཀྱི་དམིགས་པར་འཇོག་ཚུལ་མི་འདྲ་བའི་ཁྱད་པར་
ཡོད་དེ། ངར་འཛིན་པའི་འཇིག་ལྟ་དེ་ང་ཙམ་ལ་དམིགས་ནས་ང་རང་
ངོས་ནས་གྲུབ་པར་འཛིན། ང་ཡི་བར་འཛིན་པའི་འཇིག་ལྟ་དེས་ང་

ཙམ་ལ་དམིགས་ནས་མིག་སོགས་ང་ཡི་བ་ལ་ལོངས་སྤྱོད་པ་པོར་
བདེན་པར་འཛིན་པའི་ཕྱིར། དེར་ཐལ། འཇུག་པ་ལས། དང་པོར་ང་
ཞེས་བདག་ལ་ཞེན་གྱུར་ཅིང༌། །བདག་གི་འདི་ཞེས་དངོས་ལ་ཆགས་
བསྐྱེད་པ། །ཞེས་གསུངས་པའི་ཕྱིར་དང་། རང་འགྲེལ་ལས།དེ་ལ་
འཇིག་ཚོགས་ལ་ལྟ་བ་ནི་ང་དང་ང་ཡི་སྙམ་པ་དེ་ལྟ་བུའི་རྣམ་པར་
ཞུགས་པ་ཤེས་རབ་ཉོན་མོངས་པ་ཅན་ནོ། །ཞེས་གསུངས་པའི་ཕྱིར།
འཇིག་ལྟ་གཉིས་པོ་དེ་རང་ངོས་ནས་གྲུབ་པར་འཛིན་པའི་རྣམ་པ་
ཅན་དུ་མཚུངས་པ་ཡིན་ཏེ། རང་འགྲེལ་ལས། ངར་འཛིན་པས་ཡོད་པ་
མ་ཡིན་པའི་བདག་ཡོད་དོ་སྙམ་དུ་ཉེ་བར་བརྟགས་ནས་འདི་ཉིད་དུ་
བདེན་པར་མངོན་པར་ཞེན་ཅིང་། ཞེས་གསུངས་པའི་ཕྱིར། ང་ཡི་བར་
འཛིན་པའི་འཇིག་ལྟ་དེས་ང་ཡི་བའི་མཚན་གཞི་མིག་སོགས་ལ་
ལོངས་སྤྱོད་པ་པོར་བདེན་པར་འཛིན་པ་ཡིན་ཏེ། བསྟན་བཅོས་
མངོ ན ་རྟོ ག ས ་རྒྱ ན ་ལ ས ་ཤེས་སྒྲིབ་འཛིན་རྟོག་འཆད་པ་དེའི་ཚེ།
ལོངས་སྤྱོད་པ་པོར་བདེན་པར་འཛིན་པའི་རྟོག་པ་གསུངས་པ་དང་།
མདོ་ལས་ཤེས་པ་པོའི་བདག་དང་། ཚོར་བ་པོའི་བདག་དང་། དམན་
པའི་གནས་ནས་འཕོ་བ་པོའི་གང་ཟག་གི་བདག་མེད་པ་དང་། ཉོན་
མོངས་འདུལ་བ་པོའི་གང་ཟག་གི་བདག་མེད་པར་གསུངས་པའི་ཕྱིར།
མིག་སོགས་ང་ཡི་བར་འཛིན་པའི་འཇིག་ལྟའི་དམིགས་པའི་གཙོ་བོ་
མ་ཡིན་ཀྱང་དམིགས་པ་ཙམ་ཡིན་ཏེ། དེ་དག་ལ་ལོངས་སྤྱོད་པ་པོར་
བདེན་པར་འཛིན་པ་ལ་དེ་དག་ལ་དམིགས་དགོས་པའི་ཕྱིར། ་དེར་
ཐལ༑ སྐྱེས་བུ་འདི་ནི་དབྱུག་པ་ཅན་ནོ་སྙམ་དུ་འཛིན་པ་ལ། སྐྱེས་བུའི་

དབྱུག་པ་ལ་དམིགས་དགོས་པའི་ཕྱིར། དེར་ཐལ། འགྲེལ་ཆུང་ལས།
ཁྱད་པར་མ་བཟུང་བར་ཁྱད་པར་ཅན་གྱི་བློ་མི་སྐྱེའོ། །ཞེས་གསུངས་
པའི་ཕྱིར། མིག་སོགས་ང་ཡི་བ་རྣམས་དེའི་དམིགས་ཡུལ་གྱི་གཙོ་བོ་མ་
ཡིན་ཏེ། ང་ཡི་བར་འཛིན་པའི་འཇིག་ལྟས་དེ་དག་རང་ངོས་ནས་གྲུབ་
པར་ཡང་མི་འཛིན། ལོངས་སྤྱད་བྱར་བདེན་པར་ཡང་མི་འཛིན་པའི་
ཕྱིར༑ དེ་ལྟར་ཡིན་ཀྱང་། རྣམ་བཤད་དགོངས་པ་རབ་གསལ་ལས།
བདག་གིར་འཛིན་པའི་(༡༠༠བ) འཇིག་ལྟ་ལྷན་སྐྱེས་ཀྱི་དམིགས་
པ་ནི། ང་ཡི་བ་ཉིད་ཡིན་གྱི། རང་གི་མིག་སོགས་དམིགས་པར་མི་
བཟུང་ངོ། །རྣམ་པ་ནི་དམིགས་པ་དེ་ལ་དམིགས་ནས་ང་ཡི་བར་རང་
གི་མཚན་ཉིད་ཀྱིས་གྲུབ་པར་འཛིན་པའོ།།ཞེས་གསུངས་པ་དང་
འགལ་བའི་སྐྱོན་མེད་དེ། ལུང་དང་པོའི་དོན་ནི། ང་ཡི་བར་འཛིན་
པའི་འཇིག་ལྟས་མིག་སོགས་ལ་དམིགས་ནས་དེ་ལ་ལོངས་སྤྱོད་པ་
པོར་བདེན་པར་འཛིན་པའི་དོན་ཡིན་པའི་ཕྱིར་དང་། ལུང་གཉིས་
པའི་དོན་ནི། མིག་སོགས་རྣམས་ང་ཡི་བར་འཛིན་པའི་འཇིག་ལྟའི་
དམིགས་པའི་གཙོ་བོ་མ་ཡིན་པ་ལ་དགོངས་པའི་ཕྱིར། དེ་ལྟར་མ་ཡིན་
ན་ང་ཡི་བ་ཆོས་དང་གང་ཟག་གཉིས་སུ་ཕྱེ་བའི་ཆོས་ཡིན་པས། ང་ཡི་
བར་འཛིན་པའི་འཇིག་ལྟ་དེ་ཆོས་ཀྱི་བདག་འཛིན་དང་། གང་ཟག་གི་
བདེན་འཛིན་གཉིས་ཀ་ཡིན་དགོས་པ་ལས་མ་ཡིན་པའི་ཕྱིར་ཏེ། རང་
འགྲེལ་ལས། འདི་ནི་བདག་གིའོ་སྙམ་དུ་ངར་འཛིན་པའི་ཡུལ་ལས་
གཞན་པའི་དངོས་པོའི་རྣམ་པ་མ་ལུས་པ་ལ་མངོན་པར་ཞེན་པ་ཡིན།
ཞེས་གསུངས་པའི་ཕྱིར་དང་། རྣམ་བཤད་དགོངས་པ་རབ་གསལ་

ལས༑ ༈ དེ་ནི་མིག་སོགས་རྣམས་བདག་གི་བར་མཐོང་ནས། བདག་གི་
ལ་བདེན་པར་མངོན་པར་ཞེན་པའི་དོན་ཡིན་གྱི། བདག་གི་བའི་
མཚན་གཞི་མིག་སོགས་དམིགས་པར་སྟོན་པ་མ་ཡིན་ཏེ། དེ་ལྟར་མ་
ཡིན་ན། འཇིག་ལྟ་དང་ཆོས་ཀྱི་བདག་འཛིན་གཉིས་མི་འགལ་བར་
འགྱུར་བའི་ཕྱིར་རོ། །ཞེས་གསུངས་པའི་ཕྱིར་རོ། །ང་ཡི་བ་འཛིན་པའི་
འཇིག་ལྟ་དེས་ང་ཡི་བ་རང་གི་མཚན་ཉིད་ཀྱིས་གྲུབ་པར་མི་འཛིན་
ཀྱང་༑ ང་ཡི་བ་ལ་དམིགས་པ་ཡིན་ཏེ། བྱང་ཆུབ་སེམས་དཔའི་རྒྱུད་ཀྱི་
དམིགས་མེད་ཀྱི་སྙིང་རྗེ་དེས་དམིགས་པའི་གཙོ་བོ་སེམས་ཅན་དང་།
དེ་རང་བཞིན་མེད་པ་ལའང་དམིགས་ཀྱང་སེམས་ཅན་རང་བཞིན་
མེད་པ་སྡུག་བསྔལ་དང་བྲལ་འདོད་ཀྱི་རྣམ་པ་ཅན་དུ་མི་འཛིན་པའི་
ཕྱིར༑ དེས་སེམས་ཅན་རང་བཞིན་མེད་པ་ལ་དམིགས་པ་ཡིན་ཏེ། དེ་
དམིགས་མེད་ལ་དམིགས་པའི་སྙིང་རྗེ་ཡིན་པའི་ཕྱིར། དེར་ཐལ། རྣམ་
བཤད་ལས། སྙིང་རྗེ་གསུམ་པོ་དམིགས་ཡུལ་གྱི་གཙོ་བོ་དེའི་སྒོ་ནས་
འཇོག་པ་ཡིན་ཞིང་། འཛིན་སྟངས་མི་མཐུན་པའི་སྒོ་ནས་མི་འཇོག་
པར་གསུངས་པའི་ཕྱིར། བདག་གི་བ་ལ་བདེན་པར་མངོན་པར་ཞེན་
པར་གསུངས་པའི་དོན་ཡོད་དེ། མིག་སོགས་བདག་གི་བར་སྣང་ནས་
ང་དེ་ལ་ལོངས་སྤྱོད་པ་པོར་བདེན་པར་ཞེན་པའི་དོན་ཡིན་པའི་ཕྱིར།
ཁ་(༡༠༡ན)ཅིག་གིས། ང་ཡི་བ་གང་ཟག་ཡིན་པའི་ཕྱིར་ཟེར་ན། འོ་
ན་གང་ཟག་ཐ་སྙད་བརྟགས་པའི་བརྟགས་དོན་བཙལ་བའི་ན་
རྙེད་པར་ཐལ། ང་ཡི་བ་གང་ཟག་གང་ཞིག །ང་ཡི་བའི་གདགས་གཞི་
མིག་སྣ་སོགས་ང་ཡི་བའི་མཚན་གཞི་ཡིན་པའི་ཕྱིར། དེར་ཐལ། རྣམ་

ཡུལ་ཅན་ཡིན་ན།ཡུལ་ཡུལ་ཅན་གཉིས་སུ་ཕྱེ་བའི་ཡུལ་ཅན་ཡིན་
དགོས་པའི་ཕྱིར། ཁ་ཅིག་གིས། ང་ཡི་བ་ཆོས་དང་གང་ཟག་གཉིས་སུ་
ཕྱེ་བའི་ཆོས་ཀྱང་མ་ཡིན། གང་ཟག་ཀྱང་མ་ཡིན་པའི་ཕྱིར་ཟེར་ན།
མི་འཐད་དེ། དེ་གཉིས་སུ་ཕྱེ་བའི་དེ་གཉིས་གང་རུང་མ་ཡིན་པའི་
ཆོས་མེད་པའི་ཕྱིར། དེར་ཐལ། ཡུལ་ཡུལ་ཅན་གཉིས་(༡༠༡བ) སུ་
ཕྱེ་བའི་དེ་གཉིས་གང་རུང་མ་ཡིན་པའི་ཆོས་མེད་པའི་ཕྱིར། ལུས་ཅན་
དང་ལུས་ཅན་མ་ཡིན་པ་གཉིས་སུ་ཕྱེ་བའི་དེ་གཉིས་གང་རུང་མ་ཡིན་
པའི་ཆོས་མེད་པའི་ཕྱིར། དེར་ཐལ། ལུས་ཅན་དང་ལུས་ཅན་མ་ཡིན་
པ་གཉིས་ཕན་ཚུན་སྤང་འགལ་གྱི་དངོས་འགལ་ཡིན་པའི་ཕྱིར། དབུ་
མ་སྣང་བ་ལས། ལུས་ཅན་དང་ལུས་ཅན་མ་ཡིན་པའི་བྱེ་བྲག་ལྟ་བུའོ། །
ཞེས་གསུངས་པའི་ཕྱིར། གཞན་ཡང་ང་ཡི་བར་འཛིན་པའི་འཇིག་ལྟ་
དེ༑ ཆོས་ཀྱི་བདག་འཛིན་དང་གང་ཟག་གི་བདག་འཛིན་གཉིས་སུ་ཕྱེ་
བའི་གང་ཟག་གི་བདག་འཛིན་དང༌། ཆོས་ཀྱི་བདག་འཛིན་གང་རུང་
མ་ཡིན་པར་ཐལ། ང་ཡི་བར་འཛིན་པའི་འཇིག་ལྟ་དེས་དེ་བདེན་པར་
བཟུང་བ་གང་ཞིག །ང་ཡི་བ་དེ་ཆོས་དང་གང་ཟག་གཉིས་སུ་ཕྱེ་བའི་
ཆོས་ཀྱང་མ་ཡིན། གང་ཟག་ཀྱང་མ་ཡིན་པའི་ཕྱིར། འདོད་ན། མི་
འཐད་དེ། ང་ཡི་བར་འཛིན་པའི་འཇིག་ལྟ་དེ་དེ་གཉིས་སུ་ཕྱེ་བའི་
གང་ཟག་གི་བདག་འཛིན་ཡིན་པའི་ཕྱིར། དེར་ཐལ། དེ་གཉིས་སུ་ཕྱེ་
བའི་གང་ཟག་གི་བདག་འཛིན་གྱི་ཕྱེ་བའི་ཡ་གྱལ་ཡིན་པའི་ཕྱིར། དེར་
ཐལ༑ གང་ཟག་གི་བདག་འཛིན་གྱི་ཡ་གྱལ་ཡིན་པའི་ཕྱིར། དེར་ཐལ།
གང་ཟག་གི་བདག་འཛིན་དེ་ལ་ང་ཡི་བར་འཛིན་པའི་འཇིག་ལྟ་དང་།

ངར་འཛིན་པའི་འཇིག་ལྟ་དང་། དེ་མ་ཡིན་པའི་གང་ཟག་གི་བདག་
འཛིན་དང་བཅས་པ་རྣམས་སུ་ཡོད་པར་ཁས་བླངས་པའི་ཕྱིར། ཁ་
ཅིག་གིས། བདག་འཛིན་གཉིས་པོ་དེ་དམིགས་ཡུལ་གྱི་གཙོ་བོའི་སྒོ་
ནས་འཇོག་པ་དང་། དེ་གཉིས་འགལ་བར་འདོད་པ་མི་འཐད་པར་
ཐལ༑ གང་ཟག་གི་སྐྱེ་བ་རང་ངོས་ནས་གྲུབ་པར་འཛིན་པ་དེ། གང་
ཟག་གི་བདག་འཛིན་དང་ཆོས་ཀྱི་བདག་འཛིན་གཉིས་ཀ་ཡིན་པའི་
ཕྱིར༑ དེ་གང་ཟག་གི་བདག་འཛིན་ཡིན་ཏེ། གང་ཟག་གི་སྐྱེ་བ་རང་
ངོས་ནས་མ་གྲུབ་པ་དེ་གང་ཟག་གི་གནས་ལུགས་ཡིན་པའི་ཕྱིར། དེར་
ཐལ༑ མྱུ་གུའི་སྐྱེ་བ་རང་ངོས་ནས་མ་གྲུབ་པ་དེ་དེའི་གནས་ལུགས་
ཡིན་པའི་ཕྱིར། རྣམ་བཤད་རིགས་པའི་རྒྱ་མཚོ་ལས། མྱུ་གུའི་སྐྱེ་བ་
དོན་དམ་པར་མེད་པ་མྱུ་གུའི་གནས་ལུགས་ཡིན་ཀྱང་སྐྱེ་བ་དོན་དམ་
པར་མེད་པ་དེ་ཉིད་གནས་ལུགས་མ་ཡིན་ཏེ། རང་ཉིད་རང་ཉིད་ཀྱི་
གནས་ལུགས་ཡིན་པ་འགལ་བའི་ཕྱིར། ཞེས་གསུངས་པའི་ཕྱིར་ཟེར་
ན༑ དེའི་སྐྱོན་མེད་དེ། དེའི་དོན་ནི་མྱུ་གུའི་སྐྱེ་བ་རང་བཞིན་གྱིས་མེད་
པ་དེ། མྱུ་གུའི་ཁྱད་ཆོས་སུ་གྱུར་བའི་སྐྱེ་བའི་གནས་ལུགས་ཡིན་པའི་
དོན་ཡིན་(༡༠༢ན) པའི་ཕྱིར། དེར་ཐལ། ཁྱོད་ཀྱི་ལུང་དེ་རྟེན་
འབྲེལ་གྱི་སྟེང་དུ་འགག་སོགས་བརྒྱད་ཐ་སྙད་དུ་ཡོད་ཅིང་། དོན་དམ་
པར་མེད་པ་གཏན་ལ་འབེབས་པའི་སྐབས་ཡིན་པའི་ཕྱིར། གཞན་
ཡང་༑ གང་ཟག་གི་སྐྱེ་བ་རང་ངོས་ནས་གྲུབ་པར་འཛིན་པ་དེ། གང་
ཟག་གི་བདག་འཛིན་ཡིན་པར་ཐལ། དེ་རང་ངོས་ནས་མ་གྲུབ་པ་དེ་
གང་ཟག་གི་གནས་ལུགས་ཡིན་པའི་ཕྱིར། དེར་ཐལ། གང་ཟག་འགྲོ་བ་

རང་བཞིན་མེད་པ་དེ་དེའི་གནས་ལུགས་ཡིན་པའི་ཕྱིར། དེར་ཐལ།
གང་ཟག་འགྲོ་བ་པོར་རང་བཞིན་གྱིས་མེད་པ་དེའི་གནས་ལུགས་
ཡིན་པའི་ཕྱིར་ན་མ་ཁྱབ། གཞན་ཡང་དེ་ཆོས་ཀྱི་བདག་འཛིན་ཡིན་
པར་ཐལ། གང་ཟག་གི་སྐྱེ་བ་རང་ངོས་ནས་མ་གྲུབ་པ་དེ་ཆོས་ཀྱི་
བདག་མེད་ཕྲ་མོ་ཡིན་པའི་ཕྱིར། དེར་ཐལ། རྟེན་འབྲེལ་ཡན་ལག་བཅུ་
གཉིས་ཀྱི་ནང་ཚན་གྱི་སྐྱེ་བའི་རྟེན་འབྲེལ་རང་བཞིན་གྱིས་མ་གྲུབ་པ་
དེ་ཆོས་ཀྱི་བདག་མེད་ཕྲ་མོ་ཡིན་པའི་ཕྱིར། དེར་ཐལ། རྟེན་འབྲེལ་
ཡན་ལག་བཅུ་གཉིས་པོ་ཆོས་དང་གང་ཟག་གཉིས་སུ་ཕྱེ་བའི་ཆོས་
ཡིན་པའི་ཕྱིར།
སྒྲིབ་གཉིས་སྤོང་ཚུལ།
༈ གསུམ་པ་སྒྲིབ་པ་གཉིས་ལམ་གང་གི་གནས་སྐབས་སུ་སྤོང་བའི་
ཚུལ་བཤད་པ་ལ། དམན་ལམ་སྔོན་དུ་མ་སོང་བའི་བྱང་ཆུབ་སེམས་
དཔའ་རྣམས་ཀྱི་སྒྲིབ་པ་གཉིས་པོ་དེ་ལམ་གང་གི་གནས་སྐབས་སུ་
སྤོང་བའི་ཚུལ་ཡོད་དེ། དེ་ལ་མཐོང་སྤངས་དང་སྒོམ་སྤངས་གཉིས་སུ་
བྱས་ནས་ཉོན་སྒྲིབ་ཀུན་བཏགས་རྣམས་ནི། མཐོང་ལམ་བར་ཆད་
མེད་ལམ་གྱིས་སྤོང་། ལྷན་སྐྱེས་ལ་ཆེ་འབྲིང་དྲུག་ཏུ་ཕྱེ་ནས་ས་དང
པོའི་ངོ་བོར་གྱུར་པའི་སྒོམ་ལམ་བར་ཆད་མེད་ལམ་ནས། ས་བདུན་
པའི་སྐད་ཅིག་ཐ་མའི་བར་ཆད་མེད་ལམ་གྱི་བར་གྱིས་སྤོང་། གཉིས་
སྣང་འཁྲུལ་པའི་བག་ཆགས་ཤེས་སྒྲིབ་ཕྲ་མོར་བྱས་ནས། དེ་གཉེན་པོ་
བར་ཆད་མེད་ལམ་གྱིས་ས་བརྒྱད་པ་ནས་སྤོང་། ཡོན་ཏན་བརྒྱ་ཕྲག་

བཅུ་གཉིས་འཐོབ་པ་ལ་གཙོ་བོར་གེགས་བྱེད་ཀྱི་སྒྲིབ་པ་རྣམས་དང་།
སྦྱིན་པའི་ཕར་ཕྱིན་གྱི་ཉམས་ལེན་ལྷག་པར་འཐོབ་པ་ལ་གཙོ་བོ
གེགས་བྱེད་ཀྱི་སྒྲིབ་པ་ཤེས་སྒྲིབ་ཏུ་བྱས་པ་ནི། ས་བདུན་པ་མན་ཆད་
དུ་ཡང་གཉེན་པོ་བར་ཆད་མེད་ལམ་གྱིས་སྤོང་བ་ཡོད་པའི་ཕྱིར། ཁ་
ཅིག་གིས། དམན་ལམ་སྔོན་དུ་མ་སོང་བའི་བྱང་ཆུབ་སེམས་དཔས་
བདེན་འཛིན་ལྷན་སྐྱེས་དེ་ལ་ཆུང་ངུ་འབྲིང་ཆེན་པོ་དགུར་བྱས་ནས།
དང་པོ་དྲུག་པོ་དེ་ས་གཉིས་པ་ནས་ས་བདུན་(༡༠༢བ)པའི་བར་
གྱིས་སྤོང་། ཆུང་ངུ་སྐོར་གསུམ་པོ་དེ། ས་བརྒྱད་པ་ཐོབ་མ་ཐག་པའི་
བར་ཆད་མེད་ལམ་གྱིས་སྤོང་བ་ཡིན་ནོ་ཟེར་ན། དེ་མི་འཐད་པར་
ཐལ༑ དེས་དེ་གསུམ་པོ་དེ་ཅིག་ཅར་དུ་སྤོང་ན་བདེན་འཛིན་ཆུང་ངུ་
དེ་ལ། ཆུང་ངུ་འབྲིང་ཆེན་པོ་གསུམ་དུ་ཕྱེ་བ་དོན་མེད་དུ་འགྱུར་པའི་
ཕྱིར་དང་། རིམ་ཅན་དུ་སྤོང་ན་ས་བརྒྱད་པ་ཐོབ་མ་ཐག་པའི་བར་
ཆད་མེད་ལམ་དེ་ཆུང་ངུ་འབྲིང་ཆེན་པོ་གསུམ་དུ་འཇོག་དགོས་པའི་
སྐྱོན་ཡོད་པའི་ཕྱིར། ཁ་ཅིག །སྒོམ་སྤངས་སུ་གྱུར་པའི་སྒྲིབ་པ་ལ། ཆུང་
ངུ་འབྲིང་ཆེན་པོ་དགུར་བྱས་པའི་དང་པོ་དྲུག་ཉོན་སྒྲིབ་ཏུ་བྱས་ནས།
ས་གཉིས་པ་ནས་བདུན་པའི་བར་གྱིས་སྤོང་། ཕྱི་མ་གསུམ་པོ་ཤེས་
སྒྲིབ་ཏུ་བྱས་ནས། དག་པ་ས་གསུམ་གྱི་གནས་སྐབས་སུ་སྤོང༌། ཞེས་
ཟེར༑ ཡང་ཁ་ཅིག །བདེན་འཛིན་ལྷན་སྐྱེས་ལ་ཆེན་པོ་སྐོར་གསུམ་དང་
འབྲིང་སྐོར་གསུམ་དུ་བྱས་ནས། ས་གཉིས་པ་ནས་བདུན་པའི་བར་
གྱིས་སློང་ཞེས་ཟེར་ན། དེ་གཉིས་ཀ་ལ་བདེན་འཛིན་འབྲིང་གི་ཆུང་ངུ་
དེ་ཆོས་ཅན། ཁྱོད་ལ་བལྟོས་པའི་བདེན་འཛིན་ཆུང་ངུ་ཡོད་པར་ཐལ།

མེད་ལམ་ཡིན་པའི་ཕྱིར། འདོད་བྱས་པ་ལ། སྤང་བྱ་གཅིག་ལ་བལྟོས་
པའི་དེ་གཉིས་ཀྱི་གཞི་མཐུན་ཡོད་པར་ཐལ། འདོད་པའི་ཕྱིར་ཟེར་ན་
མ་ཁྱབ། རྩ་བའི་རྟགས་དང་པོ་དེར་ཐལ། ས་བདུན་པའི་སྐད་ཅིག་ཐ་
མའི་བར་ཆད་མེད་ལམ་དེ་ཉོན་སྒྲིབ་ཀྱི་དངོས་གཉེན་བར་ཆད་མེད་
ལམ་ཡིན་པའི་ཕྱིར། གཞན་ཡང་།ས་བརྒྱད་པའི་ཡེ་ཤེས་དེས་ཉོན་
སྒྲིབ་མ་སྤངས་པར་ཐལ། དེ་ཉོན་སྒྲིབ་སྤོང་དགོས་ཡིན་པའི་ཕྱིར། དེར་
ཐལ༑ འཇུག་པ་ལས། ས་བརྒྱད་པ་ལ་དྲི་མ་དེ་དག་རྩ་བཅས་ཉེ་བར་ཞི་
འགྱུར་ཞིང་། །ཞེས་འགྱུར་ཚིག་སྨོས་པའི་ཕྱིར་ཟེར་ན་མ་ཁྱབ། འོ་ན།
ས་བདུན་པའི་ངོས་སྐལ་གྱི་སྤང་བྱའི་ཡོངས་སྦྱོང་ཡོངས་སུ་རྫོགས་
པའི་ས་བདུན་པའི་ཡེ་ཤེས་ཡོད་པར་ཐལ། དེའི་ངོས་སྐལ་གྱི་སྤང་བྱའི་
ཡོངས་སྦྱོང་ཡོངས་སུ་རྫོགས་པའི་ཡེ་ཤེས་ཡིན་ན། ས་བརྒྱད་པ་ཐོབ་
པས་མ་ཁྱབ་པའི་ཕྱིར། མ་གྲུབ་ན། ས་བརྒྱད་པ་ཐོབ་མ་ཐག་པའི་བར་
ཆད་མེད་ལམ་དེ། དེའི་ངོས་སྐལ་གྱི་སྤང་བྱ་ལས་དངོས་སུ་གྲོལ་བའི་
རྣམ་གྲོལ་ལམ་ཡིན་པར་ཐལ། མ་གྲུབ་པ་དེའི་ཕྱིར། འདོད་ན་སྤང་བྱ་
གཅིག་ལ་བལྟོས་པའི་བར་ཆད་མེད་ལམ་དང་། རྣམ་གྲོལ་ལམ་གྱི་གཞི་
མཐུན་ཡོད་པར་ཐལ། འདང ་ཞན་ཡང་། ས་བརྒྱད་པ་
ནས་དབང་བཅུ་མ་ཐོབ་པར་ཐལ། དབང་རྣམས་བཅུ་པོ་ཐོབ་པར་
འགྱུར་ཞིང་།ཞེས་འགྱུར་ཚིག་སྨོས་པའི་ཕྱིར། འདོད་ན། མི་འཐད་དེ།
ས་བརྒྱད་པའི་ཡེ་ཤེས་དེ་དག་སའི་ཡེ་ཤེས་ཡིན་པའི་ཕྱིར། ཁོ་ན་རེ།
དམན་ལམ་སྔོན་དུ་མ་སོང་བའི་བྱང་ཆུབ་སེམས་དཔས། བདེན་
འཛིན་ལྷན་སྐྱེས་ལ་ཆུང་འབྲིང་ཆེན་པོ་དགུར་བྱས་ནས་སྤངས་པར་

ཐལ༑ དེའི་སྤང་བྱར་གྱུར་པའི་བདེན་འཛིན་ལྷན་སྐྱེས་ལ་ཆུང་འབྲིང་
ཆེན་པོ་དགུའི་དབྱེ་བ་འཐད་པའི་ཕྱིར་ན་མ་ཁྱབ། ཁ་ཅིག། ས་བདུན་
པ་མན་ཆད་དུ་ཤེས་སྒྲིབ་སྤོང་བ་དེ་མི་འཐད་པར་ཐལ། ཉོན་སྒྲིབ་མ་
སྤངས་བར་དུ་ཤེས་སྒྲིབ་མི་སྤོང་བའི་ཕྱིར། དེར་ཐལ། རྣམ་བཤད་
དགོངས་པ་རབ་གསལ་ལས། བདེན་འཛིན་ཉོན་མོངས་སུ་འཇོག་པའི་
(༡༠༣བ) ལུགས་འདི་ལ་ཉོན་མོངས་ཟག་མེད་ལམ་གྱིས་སྤོང་བ་ན།
བདེན་འཛིན་དེའི་ས་བོན་སྤོང་དགོས་པས། ས་བོན་དེ་ལས་གཞན་
པའི་གཉིས་སྣང་འཁྲུལ་པའི་བག་ཆགས་ཤེས་སྒྲིབ་ཏུ་བཞག་པའི་
ཕྱོགས་རེ་ཡང་གཏན་ཟད་མི་ནུས་པས་ཉོན་མོངས་ཐམས་ཅད་མ་
ཟད་བར་དུ་ཤེས་སྒྲིབ་མི་སྤོང་བའི་ཕྱིར། ཤེས་སྒྲིབ་ནི་དག་པ་ས་
གསུམ་གྱི་སྐབས་སུ་སྤོང་ངོ༌་། །ཞེས་གསུངས་པའི་ཕྱིར། ཞེས་ཟེར་ན་
སྐྱོན་མེད་དེ། གཉིས་སྣང་འཁྲུལ་པའི་བག་ཆགས་ཤེས་སྒྲིབ་ཏུ་བྱས་པ་
དེ་ས་བདུན་པ་མན་ཆད་དུ་གཉེན་པོ་བར་ཆད་མེད་ལམ་གྱིས་མི་སྤོང་
བའི་དོན་ཡིན་པའི་ཕྱིར། དེར་ཐལ། རྣམ་བཤད་ལས། ལུགས་འདིར་
ནི་གང་ཟག་གི་བདག་འཛིན་ཐམས་ཅད་ཉོན་མོངས་ཅན་གྱི་མ་རིག་
པར་བཞེད་ལ། དེ་སླར་མི་སྐྱེ་བའི་ཚུལ་གྱིས་སྤོང་བ་ལ། དེ་དག་གི་ས་
བོན་ཟད་དགོས་ཤིང་སྤངས་པ་དེ་ཡང་དགྲ་བཅོམ་གཉིས་དང་ཐུན་
མོང་བ་ཡིན་པས་བདེན་འཛིན་གྱི་ས་བོན་སྤོང་བ་ནི་ཤེས་སྒྲིབ་སྤོང་བ་
མ་ཡིན་ནོ། །ས་བོན་དེ་ལས་གཞན་པའི་བག་ཆགས་ཀྱིས་སྒྲིབ་པ་ཤེས་
སྒྲིབ་ཏུ་འཇོག་པ་ནི། ས་བརྒྱད་པ་མ་ཐོབ་བར་དུ་སྤོང་བ་མ་ཡིན་པའི་
ཕྱིར༑ ཞེས་གསུངས་པའི་ཕྱིར། ཁོ་ན་རེ། ཉོན་མོངས་ཅན་མ་ཡིན་པའི་

མ་རིག་པ་ཡིན་ན་ཤེས་པ་ཡིན་དགོས་པ་ཐལ།ཤེས་སྒྲིབ་དང་ཤེས་
པའི་གཞི་མཐུན་ཡོད་པའི་ཕྱིར། ཟེར་ན་འདིར་མ་ཁྱབ། འདོད་ན།
ཉན་ཐོས་དགྲ་བཅོམ་པའི་རྒྱུད་ཀྱི་བདེན་འཛིན་གྱི་བག་ཆགས་ཕྲ་མོ་
ཆོས་ཅན། ཤེས་པ་ཡིན་པར་ཐལ། ཉོན་མོངས་ཅན་མ་ཡིན་པའི་མ་
རིག་པ་ཡིན་པའི་ཕྱིར། དེར་ཐལ། ཤེས་སྒྲིབ་ཕྲ་མོ་ཡིན་པའི་ཕྱིར།
འདོད་ན་མི་རིགས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་གིས། ཉན་
ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ས་བདུན་པ་མན་
ཆད་ཀྱི་ངོས་སྐལ་གྱི་སྤང་བྱ་མེད་ཟེར་བ་དང་། དེའི་སྤང་བྱ་ཡོད་ཀྱང་།
དེ་གཉེན་པོ་བར་ཆད་མེད་ལམ་གྱིས་སྤོང་མི་དགོས་ཞེས་ཟེར།དང་པོ་
མི་འཐད་དེ། དེའི་ངོས་སྐལ་གྱི་སྤང་བྱ་ཡོད་པའི་ཕྱིར། དེར་ཐལ། དེའི་
ངོས་སྐལ་གྱི་སྤང་བྱའི་ཡོངས་སྦྱོང་ཡོད་པའི་ཕྱིར། དེར་ཐལ། དེའི་
ཡོངས་སྦྱོང་ཡོད་པའི་ཕྱིར། གཉིས་པ་མི་འཐད་དེ། ཤེས་སྒྲིབ་དེ་རྗེས་
ཐོབ་ཏུ་བསོད་ནམས་ཀྱི་ཚོགས་ཙམ་ལ་བརྟེན་ནས་སྤོང་མི་ནུས་པའི་
ཕྱིར༑ དེར་ཐལ། ཤེས་སྒྲིབ་དེ་དག་པ་ས་གསུམ་དུ་ཚོགས་གཉིས་ཀྱིས་
ཟིན་པའི་སྒོ་ནས་གཉེན་པོ་བར་ཆད་མེད་ལམ་གྱིས་སྤོང་བའི་ཕྱིར།
གཞན་ཡང་། དེའི་(༡༠༤ན) ངོས་སྐལ་གྱི་སྤང་བྱ་ཡོད་པར་ཐལ།
ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་
ཚོགས་སྦྱོར་བ་དང་། དམན་ལམ་སྔོན་དུ་མ་སོང་བའི་བྱང་སེམས་
ཚོགས་སྦྱོར་བ་གཉིས་པོ་དེས་ས་གསུམ་པ་འཐོབ་པ་ལ་གེགས་བྱེད་ཀྱི་
དུ་ཡོང་པ་ག །ས་གསུམ་པ་བ་དེས་དང་པོར་རང་ཉིད་ཀྱི་
ས་གསུམ་པ་འཐོབ་པ་ལ་གེགས་བྱེད་ཀྱི་སྒྲིབ་པ་སྤོང༌། དེ་རྗེས་འགྲོ་བ་

པའི་ལུང་དེའི་ཕྱིར། སངས་རྒྱས་འཕགས་པ་ལ་མཉམ་རྗེས་རེས་
འཇོག་མི་འབྱུང་བའི་རྒྱུ་མཚན་ཡོད་དེ། དེས་ཤེས་བྱའི་སྒྲིབ་པའི་
མཚན་ཉིད་ཅན་གྱི་མ་རིག་པ་སྤངས་པའི་མཁྱེན་པ་སྐད་ཅིག་གཅིག་
ཉིད་ཀྱིས་ཆོས་ཐམས་ཅད་ལ་རྣམ་པ་ཐམས་ཅད་དུ་མངོན་པར་བྱང་
ཆུབ་པའི་ཕྱིར། དེར་ཐལ། རང་(༡༠༤བ) འགྲེལ་ལས། སངས་རྒྱས་
རྣམས་ལ་ནི། ཆོས་ཐམས་ཅད་རྣམ་པ་ཐམས་ཅད་དུ་མངོན་པར་
རྫོགས་པར་བྱང་ཆུབ་པའི་ཕྱིར། སེམས་དང་སེམས་ལས་བྱུང་བའི་རྒྱུ་
བ་གཏན་ལོག་པར་འདོད་པ་ཡིན་ནོ། །ཞེས་གསུངས་པའི་ཕྱིར། སེམས་
དང་སེམས་བྱུང་གི་རྒྱུ་བ་ལོག་པ་དེ་ཡང་རྣམ་རྟོག་གི་རྒྱུ་བ་ལོག་པ་ལ་
བྱེད་པ་ཡིན་གྱི། སེམས་དང་སེམས་བྱུང་གི་རྒྱུ་བ་གཏན་ལོག་པ་ལ་
བྱེད་པ་མ་ཡིན་ཏེ། 》 སངས་རྒྱས་འཕགས་པའི་རྒྱུད་ལ་སེམས་དང་
སེམས་བྱུང་ཡོད་པའི་ཕྱིར། དེར་ཐལ། མདོ་ལས། འཇིག་རྟེན་ཁམས་
ཀྱི་སེམས་ཅན་ཐམས་ཅད་ཀྱིས། དུས་གཅིག་ཉིད་ལ་དྲི་བ་ཞུ་ཞུས་
ཀྱང་༑ སེམས་ཀྱི་སྐད་ཅིག་གཅིག་གིས་ཐུགས་ཆུད་ནས། །གསུང་
དབྱངས་གཅིག་གིས་ལན་ཡང་སོ་སོར་འདེབས། །ཞེས་གསུངས་པའི་
ཕྱིར༑ སེམས་སེམས་བྱུང་གི་རྒྱུ་བ་དེ་རྣམ་རྟོག་གི་རྒྱུ་བ་ལ་བྱེད་དེ། ཚིག་
གསལ་ལས། རྣམ་པར་རྟོག་པ་ནི་སེམས་ཀྱི་རྒྱུ་བ་ཡིན་ནོ། དེ་དང་བྲལ་
བའི་ཕྱིར། དེ་ཁོ་ན་ཉིད་ནི་རྣམ་པར་རྟོག་པ་མེད་པ་ཡིན་ནོ། །ཇི་སྐད་
དུ་མདོ་ལས། དོན་དམ་པའི་བདེན་པ་གང་ཞེ་ན། གང་ལ་སེམས་ཀྱི་རྒྱུ་
བ་ཡང་མེད་ན་ཡི་གེ་རྣམས་ལྟ་སྨོས་ཀྱང་ཅི་དགོས། ཞེས་གསུངས་པའི་
ཕྱིར༑

གསུམ་པ་སྐྱེ་འཕགས་ལ་ལྟོས་ཏེ། དོན་དམ་དང་ཀུན་རྫོབ་ཏུ་
འགྱུར་ཚུལ་བཤད་པ་ལ། སོ་སོ་སྐྱེ་བོའི་ངོར་དོན་དམ་པར་གྲུབ་པའི
གཟུགས་སོགས་ཀུན་རྫོབ་པའི་ཆོས་རྣམས་སྟོང་ཉིད་མངོན་སུམ་དུ་
རྟོགས་པའི་མཉམ་གཞག་ལས་ལངས་མ་ཐག་པའི་རྗེས་ཐོབ་ཀྱི་ཀུན་
རྫོབ་ཙམ་དང་། དེ་དག་རང་བཞིན་གྱིས་མེད་པ་སྟོང་ཉིད་མངོན་སུམ་
དུ་རྟོགས་པའི་འཕགས་པ་རྣམས་ལ་དོན་དམ་པའི་བདེན་པ་ཡིན་ཏེ།
དེ་སྐད་དུ་ཡང་། རང་འགྲེལ་ལས། དེ་ལ་སོ་སོ་སྐྱེ་བོ་རྣམས་ཀྱི་དོན་
དམ་པ་གང་ཡིན་པ་དེ་ཉིད་འཕགས་པ་སྣང་བ་དང་བཅས་པའི་སྤྱོད་
ཡུལ་ཅན་རྣམས་ཀྱི་ཀུན་རྫོབ་ཙམ་ཡིན་ལ། དེའི་རང་བཞིན་སྟོང་པ་
ཉིད་གང་ཡིན་པ་དེ་ནི་དེ་རྣམས་ཀྱི་དོན་དམ་པའོ། །ཞེས་གསུངས་
པའི་ཕྱིར། ལུང་དེའི་དོན་དེ་ལྟར་ཡིན་གྱི། སོ་སྐྱེའི་གཟུགས་སོགས་
བདེན་པར་འཛིན་པའི་བདེན་འཛིན་གྱི་ཞེན་ཡུལ་རྗེས་ཐོབ་ཡེ་ཤེས་
ཀྱི་ངོར་ཀུན་རྫོབ་ཙམ་དུ་སྟོན་པ་མ་ཡིན་ཏེ། དེ་གཞི་མ་གྲུབ་པའི་ཕྱིར།
དེར་ཐལ། དེ་རྟོགས་པའི་རྗེས་ཐོབ་ཡེ་ཤེས་མེད་པའི་ཕྱིར། ཁ་ཅིག་ན་
རེ༑ཕུང་སོགས་ཀུན་རྫོབ་པའི་ཆོས་རྣམས་འཕགས་པ་ལ་བལྟོས་ནས་
དོན་དམ་པ་དང་།སོ་སོ་སྐྱེ་བོ་ལ་བལྟོས་ནས་ཀུན་རྫོབ་ཏུ་འདོད་པ་ནི་
( ༡༠༥ན)མི་འཐད་དེ། དེ་དག་རང་བཞིན་གྱིས་མེད་པ་དོན་དམ་
བདེན་པ་ཡིན་པའི་ཕྱིར་དང༌། དེ་ལྟར་འདོད་པ་དེ། གཟུགས་སོགས་
ཀྱི་ཆོས་རྣམས་བློ་གང་གི་ངོ་བོར་ཀུན་རྫོབ་བདེན་པ་ཡིན་པ་དང་། བློ་
དེའི་ངོར་བདེན་གྲུབ་ཡིན་པའི་གཞི་མཐུན་མ་ཁེགས་པའི་སྐྱོན་ཡིན་
པའི་ཕྱིར། ཕུང་སོགས་ཀྱི་གནས་ལུགས་དེ་སློབ་པ་ལ་མཉམ་གཞག་

པ་ལྟར་གཞན་ལ་སྟོན་མི་ནུས་དང་། ཉན་པ་པོས་འཆད་པ་པོས་
མངོན་སུམ་དུ་རྟོགས་པ་ལྟར་རྟོགས་མི་ནུས་པའི་དོན་ཡིན་གྱི། སྤྱིར་
ཤེས་བརྗོད་ཀྱི་ཡུལ་ལས་འདས་པའི་དོན་མ་ཡིན་ཏེ། ངེས་དོན་གྱི་
གསུང་རབ་ཀྱིས་བརྗོད་པར་ནུས་ཤིང་དེ་ལ་འཇུག་པའི་ཐོས་བསམ་
གྱི་ཤེས་རབ་ཀྱིས་རྟོགས་པར་ནུས་པའི་ཕྱིར། དེར་ཐལ། དཔེར་ན།
རབ་རིབ་དང་བྲལ་བའི་གང་ཟག་གིས་རང་ཉིད་ཀྱི་བསེ་རུའི་ནང་དུ་
སྐྲ་ཤད་མེད་པ་མངོན་སུམ་དུ་རྟོགས་པ་ལྟར། རབ་རིབ་ཅན་ལ་སྟོན་
མི་ནུས་ཀྱང་སྤྱིར་བསེ་རུའི་(༡༠༥བ) ནང་དུ་སྐྲ་ཤད་མེད་པར་སྟོན་
ནུས་པ་དང་། རབ་རིབ་ཅན་གྱི་གང་ཟག་གིས་སྔ་མས་རྟོགས་པ་ལྟར་
རྟོགས་མི་ནུས་ཀྱང་སྤྱིར་བསེ་རུའི་ནང་དུ་སྐྲ་ཤད་མེད་པར་རྟོགས་
ནུས་པ་ལྟ་བུ་ཡིན་པའི་ཕྱིར། ། དེས་ན་དོན་དམ་བདེན་པ་དེ་རབ་རིབ་
དང་བཅས་བྲལ་གྱི་མིག་ཤེས་ཀྱི་མཐོང་ཚུལ་གྱི་དཔེ་ལ་བརྟེན་ནས་
གཏན་ལ་འབེབས་ན་དེའི་ཚུལ་དེ་ཇི་ལྟ་བུ་ཞེ་ན། དེ་ལ་དངོས་དང་།
རྩོད་པ་སྤོང་བ་གཉིས་ལས། དང་པོ་ལ་དཔེ་བཤད་པ་དང་། དོན་ལ་
སྦྱར་བ་གཉིས་ལས། དང་པོ་ནི་རབ་རིབ་ཅན་གྱི་མིག་ཤེས་དང་། དེ་
དང་བྲལ་བའི་མིག་ཤེས་གཉིས་བསེ་རུ་གཙང་མ་གཅིག་ཉིད་ལ་
བལྟས་པ་དེའི་ཚེ་ན་སྣང་ཚུལ་དང་ཞེན་ཚུལ་མི་འདྲ་བའི་ཁྱད་པར་
ཡོད་དེ། དང་པོ་ལ། དེའི་ནང་དུ་སྐྲ་ཤད་སྣང་བ་དང་ཞེན་པ་གཉིས་ཀ་
སེལ་བ་ལ་བརྩོན་པ་དང་། བསེ་རུའི་ནང་དུ་སྐྲ་ཤད་ཡོད་དོ་ཞེས་སྨྲས་

པ་ན། རབ་རིབ་དང་བྲལ་བའི་མིག་ཤེས་ཀྱིས་བསེ་རུའི་ནང་དུ་སྐྲ་
ཤད་མ་མཐོང་ཞིང་རྒྱུ་མཚན་དུ་མའི་སྒོ་ནས་མེད་དོ་ཞེས་སྨྲས་པས།
རབ་རིབ་ཅན་གྱི་མིག་ཤེས་ལ་བསེ་རུའི་ནང་དུ་སྐྲ་ཤད་སྣང་བ་ལ
སྐུར་པ་བཏབ་པར་མི་འགྱུར་ཏེ། དེ་ལ་སྣང་བའི་སྐྲ་ཤད་ཀྱི་ཡིན་ཚུལ་
དེ༑ རབ་རིབ་དང་བྲལ་བའི་མིག་ཤེས་ཀྱིས་བསེ་རུའི་ནང་གི་སྐྲ་ཤད་
གྲུབ་པ་མེད་པར་མཐོང་བ་དང་མེད་པར་སྨྲས་པའི་དོན་དེ་ཡིན་གྱི།
རབ་རིབ་ཅན་གྱི་མིག་ཤེས་ལ་ཇི་ལྟར་སྣང་བའི་དོན་དེ་དེའི་ཡིན་ཚུལ་
མ་ཡིན་པའི་ཕྱིར། དེར་ཐལ། བསེ་རུ་གཙང་མའི་ནང་དུ་སྐྲ་ཤད་མེད་
པའི་ཕྱིར། རབ་རིབ་ཅན་གྱི་མིག་ཤེས་ལ་ཇི་ལྟར་སྣང་བའི་སྐྲ་ཤད་
མེད་ཀྱང་དེ་ལ་སྣང་བའི་སྐྲ་ཤད་ཡོད་དེ། སྒྱུ་མ་མཁན་གྱིས་རྡེ་ཤིང་རྟ
གླང་དུ་སྤྲུལ་པའི་ཚེ་ན་སྒྱུ་མའི་རྟ་གླང་ཡོད་པ་ལྟ་བུ་ཡིན་པའི་ཕྱིར།
གཉིས་པ་དོན་ལ་སྦྱར་བ་ལ་དཔེ་དེ་བཞིན་དུ། མ་རིག་པའི་བག་
ཆགས་ཀྱིས་བསླད་པའི་ཤེས་པ་དང་། དེས་མ་བསླད་པའི་ཤེས་པ་
གཉིས་ཀྱིས་ཕུང་སོགས་ཀྱི་ཆོས་རྣམས་ལ་ཅིག་ཅར་དུ་བལྟས་པའི་ཚེ་
ན༑ སྣང་ཚུལ་མི་འདྲ་བའི་ཁྱད་པར་ཡོད་དེ། དང་པོས་རབ་རིབ་ཅན་
བཞིན་དུ་ཕུང་སོགས་རང་ངོས་ནས་གྲུབ་པར་སྣང་བའི་སྒོ་ནས་ཕུང་
སོགས་ལ་དམིགས། ཕྱི་མས་རབ་རིབ་དང་བྲལ་བའི་མིག་ཤེས་ཀྱིས་
བསེ་རུའི་ནང་དུ་སྐྲ་ཤད་འཛག་པར་སྣང་བའི་སྣང་བ་ཙམ་ཡང་མ་
མཐོང་བ་དེ་བཞིན་དུ། གཟུགས་(༡༠༦ན) སོགས་རང་གི་མཚན་
ཉིད་ཀྱིས་གྲུབ་པར་སྣང་བའི་སྣང་བ་ཙམ་ཡང་མ་མཐོང་བར་དོན་
དམ་བདེན་པ་དམིགས་པའི་ཕྱིར། དེ་ལྟར་བྱས་ནས་བདེན་པ་གཉིས་

ཀྱི་ཁྱད་པར་ཡོད་དེ། མ་རིག་པའི་བག་ཆགས་ཀྱིས་བསླད་པའི་ཤེས་པ་
ལ་རང་གི་མཚན་ཉིད་ཀྱིས་གྲུབ་པར་སྣང་བའི་གཟུགས་སོགས་ཀུན་
རྫོབ་པའི་ཆོས་རྣམས་ཀུན་རྫོབ་བདེན་པ་དང་། དེས་མ་བསླད་པའི་
སློབ་པའི་མཉམ་གཞག་ཡེ་ཤེས་ཀྱི་གཟིགས་ངོར་ཕུང་སོགས་ཀུན་རྫོབ་
པའི་ཆོས་རྣམས་མེད་པ་དེ་རྣམས་ཀྱི་དོན་དམ་བདེན་པ་ཡིན་པའི་
ཕྱིར༑
རྣམ་མཁྱེན་གྱིས་བདེན་གཉིས་མཁྱེན་ཚུལ།
གཉིས་པ་རྩོད་པ་སྤོང་བ་ལ། རྩོད་པ་དང༌། ལན་གཉིས། །དང་པོ་
ལ་ཁ་ཅིག་ན་རེ། ཇི་ལྟ་བ་རྟོགས་པའི་རྣམ་མཁྱེན་གྱིས་ཕུང་སོགས་
ཀུན་རྫོབ་པའི་ཆོས་རྣམས་མ་གཟིགས་པར་ཐལ། དཔེ་དོན་སྦྱོར་ཚུལ་
འཐད་པ་གང་ཞིག །རབ་རིབ་དང་བྲལ་བའི་མིག་ཤེས་ཀྱིས་བསེ་རུའི་
ནང་དུ་སྐྲ་ཤད་འཛག་པར་སྣང་བའི་སྣང་བ་ཙམ་ཡང་མ་མཐོང་བའི་
ཕྱིར༑ འདོད་ན། མ་རིག་པའི་བག་ཆགས་ཀྱིས་བསླད་པའི་སྒོ་ནས་སྣང་
བའི་གཟུགས་སོགས་ཀུན་རྫོབ་པའི་ཆོས་རྣམས་མེད་པར་ཐལ། དེ་
ཡོད་ན་ཇི་ལྟ་བ་རྟོགས་པའི་རྣམ་མཁྱེན་གྱིས་གཟིགས་དགོས་པ་ལས་
མ་གཟིགས་པའི་ཕྱིར། དང་པོ་དེར་ཐལ། ཇི་ལྟ་བ་རྟོགས་པའི་སངས་
རྒྱས་ཀྱིས་གཟིགས་དགོས་པའི་ཕྱིར། འདོད་ན། ཇི་ལྟ་བ་རྟོགས་པའི་
རྣམ་མཁྱེན་མེད་པར་ཐལ། །འདོད་པ་གང་ཞིག དང་པོར་བྱང་ཆུབ་
མཆོག་ཏུ་སེམས་བསྐྱེད། དེ་རྗེས་འཚང་རྒྱ་བར་འདོད་པ་ལ་མ་རིག་
པའི་བག་ཆགས་ཀྱིས་བསླད་པའི་དབང་གིས་གཟུགས་སོགས་རང་གི་

མཚན་ཉིད་ཀྱིས་གྲུབ་པར་མི་སྣང་བའི་ཕྱིར། དེར་ཐལ། དེ་ལྟར་སྣང་
མཁན་དེ་མེད་པའི་ཕྱིར།
གཉིས་པ་ལན་བཤད་པ་ལ།སངས་རྒྱས་ཀྱིས་ཤེས་བྱ་མཁྱེན་ཚུལ་
སྤྱིར་བསྟན་པ་དང་། དངོས་ཀྱི་ལན་བཤད་པ་གཉིས། དང་པོ་ལ། རྣམ་
མ ཁྱེན་གྱིས་ཇི་ལྟ་བ་དང་ཇི་སྙེད་པ་གཉིས་ཇི་ལྟར་གཟིགས་པའི་ཚུལ་
ཡོད་དེ། རྣམ་མཁྱེན་གྱིས་ཇི་ལྟ་བ་གཟིགས་པའི་ཚེ་ན། མ་རིག་པའི་
བག་ཆགས་ཀྱིས་བསླད་པའི་ཤེས་པ་ལ་རང་གི་མཚན་ཉིད་ཀྱིས་གྲུབ་
པར་སྣང་བའི་གཟུགས་སོགས་ཀུན་རྫོབ་པའི་ཆོས་རྣམས་མ་གཟིགས་
པའི་ཚུལ་གྱིས་ཇི་ལྟ་བ་གཟིགས། ཇི་སྙེད་པ་གཟིགས་པའི་ཚེ་ན། མི་
སྣང་བའི་ཤུགས་རྟོགས་སངས་རྒྱས་ལ་གཞག་ཏུ་མི་རུང་ཞིང་།སྣང་
ནས་མཁྱེན་དགོས་པའི་ཡུལ་ཡུལ་ཅན་གཉིས་སུ་སྣང་བའི་ཚུལ་གྱི་
(༡༠༦བ)གཟིགས་པའི་ཕྱིར། དེར་ཐལ། རྣམ་བཤད་ལས། སངས་
རྒྱས་ཀྱི་ཡེ་ཤེས་ཀྱིས་ཤེས་བྱ་མཁྱེན་ཚུལ་ནི་གཉིས་ཏེ། དོན་དམ་བདེན་
པའི་ཤེས་བྱ་ཐམས་ཅད་མཁྱེན་ཚུལ་དང་། ཀུན་རྫོབ་བདེན་པའི་ཤེས་
ས་ཅད་མཁྱེན་ཚུལ་ལོ། །དེ་ལ་དང་པོ་ལ། ཕུང་པོ་ལ་སོགས་པ་
ཀུན་རྫོབ་པའི་སྣང་བ་རྣམས་མ་གཟིགས་པའི་ཚུལ་གྱི་དེ་རྣམས་ཀྱི་དེ་
ཁོ་ན་ཉིད་མཁྱེན་པའོ། ། 
གཉིས་པ་ནི། མི་སྣང་ཡང་རྟོགས་པའི་ཤུགས་རྟོགས་སངས་རྒྱས་ལ་
གཞག་ཏུ་མི་རུང་བའི་ཕྱིར། སྣང་ནས་མཁྱེན་དགོས་པས་ཇི་སྙེད་པ་
མཁྱེན་པའི་ཡེ་ཤེས་དེའི་ངོར། ཡུལ་དང་ཡུལ་ཅན་གཉིས་སུ་སྣང་བའི་
ཚུལ་གྱིས་མཁྱེན་པའོ། །ཞེས་གསུངས་པའི་ཕྱིར། དེའི་དོན་ལ་མཁས་པ་

ཁ་ཅིག །རྣམ་མཁྱེན་གྱིས་ཇི་ལྟ་བའི་ཆོས་རྣམས་གཉིས་སྣང་ནུབ་པའི་
སྒོ་ནས་གཟིགས། རང་ལས་ཐ་དད་པའི་ཇི་སྙེད་པའི་ཆོས་རྣམས་
གཉིས་སྣང་དང་བཅས་པའི་སྒོ་ནས་གཟིགས་ཀྱང་། རང་ཉིད་ཀྱིས་
རང་ཉིད་གཉིས་སྣང་བཅས་ནུབ་གང་གི་སྒོ་ནས་ཀྱང་མ་གཟིགས་ཏེ།
གཉིས་སྣང་དང་བཅས་པའི་སྒོ་ནས་གཟིགས་ན་རང་ཉིད་རང་ཉིད་
དང་ཐ་དད་པར་འགྱུར། གཉིས་སྣང་ནུབ་པའི་སྒོ་ནས་གཟིགས་ན་ནི་
དོན་དམ་བདེན་པར་ཐལ་བ་ལྡོག་ཏུ་མེད་པའི་ཕྱིར། རྣམ་མཁྱེན་ལ་
རྣམ་མཁྱེན་གྱི་རྣམ་པ་མ་ཤར་ཏེ། དེས་དེ་གཉིས་སྣང་དང་བཅས་ནུབ་
གང་གི་སྒོ་ནས་ཀྱང་མ་རྟོགས་པའི་ཕྱིར། དེ་ལྟར་ཡིན་ཀྱང་ལུང་དེ་
དང་འགལ་བའི་སྐྱོན་མེད་དེ། སངས་རྒྱས་ཀྱི་ས་ན་སེམས་ཅན་ལ་སྣང་
བ་ལྟར་གྱི་ཤུགས་རྟོགས་མེད་པའི་དོན་ཡིན་པའི་ཕྱིར། ཁ་ཅིག་གི་
གསུངས་ན་རེ། རྣམ་མཁྱེན་གྱིས་ཇི་ལྟ་བའི་ཆོས་རྣམས་གཉིས་སྣང་
ནུབ་པའི་སྒོ་ནས་གཟིགས། ཇི་སྙེད་པའི་ཆོས་རང་ལས་ཐ་དད་པ་
རྣམས་གཉིས་སྣང་དང་བཅས་པའི་སྒོ་ནས་གཟིགས། རྣམ་མཁྱེན་གྱིས་
རང་ཉིད་གཉིས་སྣང་ནུབ་པའི་སྒོ་ནས་གཟིགས་ཀྱང༌། རང་ཉིད་ཀྱིས་
དོན་དམ་པར་གཟིགས་མི་དགོས་ཏེ། རང་ཉིད་རང་ཉིད་དང་ཐ་དད་
མ་ཡིན་པར་གཟིགས་ན་དོན་དམ་པར་གཟིགས་མི་དགོས་པའི་ཕྱིར།
དེར་ཐལ། རང་ཉིད་རང་ཉིད་དང་གཅིག་ཏུ་གཟིགས་ན་དེས་དེ་དོན་
དམ་པ་མ་ཡིན་པར་གཟིགས་དགོས་པའི་ཕྱིར། རྣམ་མཁྱེན་གྱི་རང་
ཉིད་མངོན་སུམ་དུ་རྟོགས་ཏེ། དེས་རང་ཉིད་གཉིས་སྣང་ནུབ་པའི་སྒོ་
ནས་རྟོགས་པའི་ཕྱིར་ཟེར་ན། དང་པོ་ལ། རྣམ་མཁྱེན་དུ་གྱུར་པའི་

རྣམ་པར་ཤེས་པ་ལ་རྣམ་མཁྱེན་དུ་གྱུར་པའི་རྣམ་པར་ཤེས་པ་མི་སྣང་
བར་ཐལ། རྣམ་མཁྱེན་ལ་(༡༠༧ན)རྣམ་མཁྱེན་མི་སྣང་བའི་ཕྱིར།
འདོད་ན་མི་འཐད་དེ། དེ་ལ་དེ་སྣང་བའི་ཕྱིར། དེར་ཐལ། དེའི་འཁོར་
དུ་གྱུར་པའི་ཚོར་བ་ལ་དེ་སྣང་བ་གང་ཞིག །དེ་གཉིས་རྣམ་པ་
མཚུངས་པའི་ཕྱིར། དེར་ཐལ། དེ་གཉིས་མཚུངས་ལྡན་རྣམ་པ་ལྔ་
མཚུངས་པ་ཡིན་པའི་ཕྱིར། དེར་གྱུར་པའི་ཚོར་བ་དེ་ལ་དེ་སྣང་བར་
ཐལ༑ དེས་དེ་མངོན་སུམ་དུ་རྟོགས་པའི་ཕྱིར། དེར་ཐལ། རྣམ་མཁྱེན་
གྱིས་རང་ལས་ཐ་དད་པའི་ཀུན་རྫོབ་པའི་ཆོས་ཐམས་ཅད་མངོན་
སུམ་དུ་རྟོགས་པའི་ཕྱིར། དེར་ཐལ། གཉིས་སྣང་དང་བཅས་པའི་སྒོ་
ནས་མངོན་སུམ་དུ་རྟོགས་པའི་ཕྱིར། གཞན་ཡང་། རྣམ་མཁྱེན་ལ་རྣམ་
མཁྱེན་སྣང་བར་ཐལ། དེ་ལ་དེའི་མི་རྟག་པ་སྣང་བ་གང་ཞིག །དེ་
གཉིས་ཡུལ་དུས་རང་བཞིན་གང་ལ་བལྟོས་ཏེ་གྲུབ་སྡེ་རྫས་གཅིག་
ཡིན་པའི་ཕྱིར། དེར་ཐལ། རྣམ་འགྲེལ་ལས། དེ་ཕྱིར་དངོས་པོ་མཐོང་
བ་ཡིས། །ཡོན་ཏན་ཐམས་ཅད་མཐོང་བ་ཉིད། །ཅེས་གསུངས་པའི་
ཕྱིར༑ དང་པོ་དེར་ཐལ། རྣམ་མཁྱེན་གྱིས་དེའི་མི་རྟག་པ་མངོན་སུམ་
དུ་རྟོགས་པའི་ཕྱིར། མ་གྲུབ་ན། རྣམ་མཁྱེན་ཆོས་ཅན། ཁྱོད་ཀྱིས་རྣམ་
མཁྱེན་གྱི་མི་རྟག་པ་མངོན་སུམ་དུ་རྟོགས་པར་ཐལ། ཁྱོད་རྣམ་མཁྱེན་
ཡིན་པའི་ཕྱིར། གཞན་ཡང་། ཁྱོད་ཀྱིས་རྣམ་བཤད་ཀྱི་ལུང་དོན་འཆད་
ཚུལ་དེ་མི་འཐད་པར་ཐལ། རྣམ་མཁྱེན་གྱིས་ཡུལ་གཟིགས་ཚུལ་དང་།
སེམས་ཅན་གྱི་ཤེས་པས་ཡུལ་གཟིགས་ཚུལ་ལ་ཁྱད་པར་མེད་དམ་
སྙམ་པའི་དོགས་པ་རྒོལ་བ་རྟོགས་ལྡན་ལ་མི་སྐྱེ་བའི་ཕྱིར། དེར་ཐལ།

སངས་རྒྱས་འཕགས་པས་ཡུལ་གཟིགས་ཚུལ་དང་སེམས་ཅན་གྱིས་
ཡུལ་གཟིགས་ཚུལ་ལ་ཁྱད་པར་མེད་དམ་སྙམ་པའི་དོགས་པ་རྒོལ་བ
རྟོགས་ལྡན་ལ་མི་སྐྱེ་བའི་ཕྱིར། ལུགས་གཉིས་པ་མི་འཐད་དེ། འོ་ན།
བློ་དེའི་ངོར་བློ་དེ་དང་ཡུལ་ཡུལ་ཅན་ཐ་དད་པའི་གཉིས་སྣང་ནུབ་
པའི་སྒོ་ནས་དོན་དམ་བདེན་པ་རྟོགས་ན་བློ་དེས་དོན་དམ་བདེན་པ
གཉིས་སྣང་ནུབ་པའི་སྒོ་ནས་རྟོགས་དགོས་པར་ཐལ། རྣམ་མཁྱེན་
གྱིས་རང་ཉིད་རང་ཉིད་ཡུལ་ཡུལ་ཅན་ཐ་དད་པའི་གཉིས་སྣང་ནུབ་
པའི་སྒོ་ནས་རྟོགས་པའི་རྒྱུ་མཚན་གྱིས། རང་ཉིད་ཀྱིས་རང་ཉིད་
གཉིས་སྣང་ནུབ་པའི་སྒོ་ནས་རྟོགས་པར་བཞག་པའི་ཕྱིར། འདོད་ན།
དམན་ལམ་མངོན་དུ་མ་སོང་བའི་སྟོང་ཉིད་རྟོགས་པའི་ཐེག་པ་ཆེན་
པོའི་སྦྱོར་ལམ་བཟོད་པའི་ཡེ་ཤེས་དེས། སྟོང་ཉིད་གཉིས་སྣང་ནུབ་
པའི་སྒོ་ནས་རྟོགས་པར་ཐལ། དེས་རང་ཉིད་(༡༠༧བ)ཀྱི་ངོར་ཡུལ་
ཡུལ་ཅན་ཐ་དད་པའི་གཉིས་སྣང་ནུབ་པའི་སྒོ་ནས་སྟོང་ཉིད་རྟོགས་
པའི་ཕྱིར། དེར་ཐལ། ཉན་ཐོས་ཀྱི་ས་ལས། གཉིས་སྣང་ནུབ་པ་ལྟར་
སྣང་གི་གཉིས་སྣང་ནུབ་པ་ནི་མ་ཡིན་ནོ། ༣ །ཞེས་གསུངས་པའི་ཕྱིར།
འདོད་ན་མི་འཐད་དེ། སོ་སྐྱེའི་ཡེ་ཤེས་ཡིན་པའི་ཕྱིར།ཡོད་དེ།
༈ རང་ལུགས་རྣམ་མཁྱེན་གྱིས་ཤེས་བྱ་ཇི་ལྟར་མཁྱེན་པའི་ཚུལ་
དོན་དམ་བདེན་པའི་ཤེས་བྱ་ཐམས་ཅད་གཉིས་སྣང་ནུབ་
པའི་སྒོ་ནས་རྟོགས། ཀུན་རྫོབ་བདེན་པའི་ཤེས་བྱ་ཐམས་ཅད་གཉིས་
སྣང་དང་བཅས་པའི་སྒོ་ནས་རྟོགས་པའི་ཕྱིར། ཕྱི་མ་དེར་ཐལ། ཀུན་
རྫོབ་བདེན་པའི་སྣང་བ་དང་བཅས་པའི་སྒོ་ནས་རྟོགས་པའི་ཕྱིར།

དེར་ཐལ། རྣམ་བཤད་ལས། ཇི་སྙེད་པ་མཁྱེན་པའི་ཡེ་ཤེས་དེའི་ངོར།
ཡུལ་ཡུལ་ཅན་གཉིས་སུ་སྣང་བའི་ཚུལ་གྱིས་མཁྱེན་པའོ། །མདོ་ལས།
གཟུགས་ནི་གཉིས་སུ་སྣང་བའོ། །ཞེས་གསུངས་པའི་ཕྱིར། ཀུན་རྫོབ་
པའི་སྣང་བ་དང་བཅས་ནས་རྟོགས་པ་ལ་གཉིས་སྣང་དང་བཅས་
ནས་རྟོགས་པ་ཞེས་འཆད་པའི་རྒྱུ་མཚན་ཡོད་དེ། ་སེམས་ཅན་ལ་
གཟུགས་སོགས་ཀུན་རྫོབ་པའི་ཆོས་སྣང་བ་ན། བདེན་པར་སྣང་བའི་
སྒོ་ནས་ཡུལ་ཡུལ་ཅན་འབྲེལ་མེད་རྒྱང་ཆད་ཀྱི་སྣང་བ་འབྱུང་། རྣམ་
མཁྱེན་ལ་དེ་ལྟ་བུའི་སྣང་བ་མེད་ཀྱང་དེའི་རིགས་སུ་གནས་པའི་རྒྱུ་
མཚན་གྱིས་དེ་ལྟར་བཤད་པའི་ཕྱིར། ཁ་ཅིག །རྣམ་མཁྱེན་གྱིས་དོན་
དམ་བདེན་པ་གཉིས་སྣང་ནུབ་པའི་སྒོ་ནས་མ་རྟོགས་པར་ཐལ། ཡུལ་
ཡུལ་ཅན་ཐ་དད་པའི་གཉིས་སྣང་ཡང་མ་ནུབ། ཀུན་རྫོབ་པའི་སྣང་བ་
ཡང་མ་ནུབ་པར་དོན་དམ་བདེན་པ་རྟོགས་པའི་ཕྱིར་ཟེར་ན། སྐྱོན་
མེད་དེ། རྣམ་མཁྱེན་གྱིས་ཡུལ་ཡུལ་ཅན་འབྲེལ་མེད་རྒྱང་ཆད་ཀྱི་
གཉིས་སྣང་ནུབ་པའི་སྒོ་ནས་རྟོགས་པའི་ཕྱིར།
གཉིས་པ་ལན་དངོས་བཤད་པ་ལ། ་རབ་རིབ་དང་བྲལ་བའི་མིག་
ཤེས་ཀྱིས་རབ་རིབ་ཅན་གྱི་མིག་ཤེས་ལ་བསེ་རུའི་ནང་དུ་སྐྲ་ཤད་
འཛག་པར་སྣང་བའི་སྣང་བ་ཙམ་ཡང་མ་མཐོང་བར་བསེ་རུའི་ནང་
དུ་སྐྲ་ཤད་མེད་པར་རྟོགས་ཀྱང་། རྣམ་མཁྱེན་གྱིས་མ་རིག་པའི་བག་
ཆགས་ཀྱིས་བསླད་པའི་ཤེས་པ་ལ་ཀུན་རྫོབ་སྣང་བའི་སྣང་བ་དེ་མ་
མཐོང་བར་ཇི་ལྟ་བ་རྟོགས་པ་མ་ཡིན་ནོ། །སྣང་བ་དེ་རྣམ་མཁྱེན་ལ་མི་
སྣང་ན་མེད་དགོས་པའི་ཕྱིར། དེར་ཐལ། ཀུན་མཁྱེན་ཡེ་ཤེས་ཀྱིས་

གཟིགས་པ་ལས་ལོག་ན་མེད་དགོས་པའི་ཕྱིར་དེས་ན་དཔེ་དོན་སྦྱོར་
བའི་ཚུལ་ཡོད་དེ། དཔེ་དེ་(༡༠༨ན)བཞིན་དུ། རྣམ་མཁྱེན་རང་
ཉིད་མ་རིག་བག་ཆགས་ཀྱིས་མ་བསླད་ཀྱང་། མ་རིག་པའི་བག་ཆགས་
ཀྱིས་བསླད་པའི་ཤེས་པ་ལ་ཀུན་རྫོབ་སྣང་བའི་སྣང་བ་མ་གཟིགས་
པའི་ཚུལ་གྱིས་ཇི་ལྟ་བ་གཟིགས་པའི་ཕྱིར། ཇི་ལྟ་བ་གཟིགས་པའི་
གཟིགས་ངོར་ཀུན་རྫོབ་མ་གཟིགས་པའི་ཕྱིར། ཁ་ཅིག་ན་རེ། རྣམ་
མཁྱེན་གྱིས་ཇི་ལྟ་བ་མ་གཟིགས་པར་ཐལ། དེས་གཟིགས་ན། དེས་ཇི་
ལྟ་བ་གཉིས་སྣང་ནུབ་པའི་སྒོ་ནས་གཟིགས་དགོས་པ་ལས་དེས་དེ་
ལྟར་མ་གཟིགས་པའི་ཕྱིར། རྣམ་མཁྱེན་དང་ཇི་ལྟ་བ་གཉིས་ཡུལ་ཡུལ་
ཅན་ཐ་དད་ཀྱང་ཡིན་ཏེ། ཡུལ་ཡུལ་ཅན་ཐ་དད་པ་དེ་རྣམ་མཁྱེན་
གྱིས་གཟིགས་པའི་ཕྱིར། ཟེར་ན། རྣམ་མཁྱེན་གྱིས་ཇི་ལྟ་བ་གཟིགས་
པའི་གཟིགས་ངོར་གཉིས་སྣང་དང་བཅས་པའི་སྒོ་ནས་མ་གཟིགས་པ་
དེ་བདེན་མོད་ཀྱང་། ་དེས་ཇི་ལྟ་བ་མ་གཟིགས་པའི་སྐྱོན་མེད་དེ།
གཉིས་སྣང་དེ་དག་མ་གཟིགས་པའི་ཚུལ་གྱིས་ཇི་ལྟ་བ་གཟིགས་པའི་
ཕྱིར༑ ལན་དེ་རྩོད་པ་དེའི་ལན་དུ་འགྲོ་ཚུལ་ཡོད་དེ། རྣམ་བཤད་
དགོངས་པ་རབ་གསལ་ལས། འདིའི་རྩོད་པའི་ལན་དུ་འགྲོ་ཚུལ་ནི་ཇི་
ལྟ་བ་མཁྱེན་པའི་ཡེ་ཤེས་དེས་ཕུང་སོགས་ཀྱི་དེ་ཁོ་ན་ཉིད་མངོན་སུམ་
དུ་གཟིགས་པའི་ཕྱིར་དང་། ཕུང་སོགས་རྣམས་གཟིགས་ངོ་དེར་མ་
གྲུབ་པ་དེ་དག་གི་དེ་ཁོ་ན་ཉིད་ཡིན་པའི་ཕྱིར། ཕུང་སོགས་མ་
གཟིགས་པའི་ཚུལ་གྱིས་དེ་ཁོ་ན་ཉིད་གཟིགས་པའི་ཕྱིར་ཏེ།རང་
འགྲེལ་ལས། དངོས་པོ་བྱས་པ་ཅན་ལ་མ་རེག་པར་རང་བཞིན་འབའ་

ཞིག་མངོན་སུམ་དུ་མཛད་པས། དེ་ཉིད་ཐུགས་སུ་ཆུད་པའི་ཕྱིར་
སངས་རྒྱས་ཞེས་བརྗོད་དེ། ཞེས་གསུངས་པའི་ཕྱིར། ཁ་ཅིག་གིས།
རྣམ་མཁྱེན་གྱིས་ཕུང་སོགས་མ་གཟིགས་པར་དེའི་དེ་ཁོ་ན་ཉི་
གཟིགས་པར་ཐལ། དེ་མ་གཟིགས་པའི་ཚུལ་གྱིས་དེ་ཁོ་ན་ཉིད་
གཟིགས་པའི་ཕྱིར། ཟེར་ན་མ་ཁྱབ། འདོད་ན་མི་འཐད་དེ། དེས་
བདེན་གཉིས་དུས་ཅིག་ཅར་དུ་གཟིགས་པའི་ཕྱིར་ཟེར་ན། བསལ་བ་
ཁྱོད་རང་གི་དེར་ཐལ། རྣམ་མཁྱེན་གྱིས་ཕུང་སོགས་ཀྱི་དེ་ཁོ་ན་ཉིད་
གཟིགས་པའི་གཟིགས་ངོར། ཕུང་སོགས་མ་གཟིགས་པའི་ཚུལ་གྱིས་དེ་
དག་གིས་དེ་ཁོ་ན་ཉིད་གཟིགས་པའི་ཕྱིར། དེར་ཐལ། རང་འགྲེལ་ལས།
དངོས་པོ་བྱས་པ་ཅན་ལ་མ་རེག་པར། ཞེས་གསུངས་པའི་ཕྱིར་དང་།
མདོ་ལས། མཐོང་བ་མེད་པ་ནི་མཐོང་བ་དམ་པའོ། །ཞེས་གསུངས་
པའི་ཕྱིར་(༡༠༨བ) དང་། སྡུད་པ་ལས། གཟུགས་རྣམས་མི་མཐོང་
ཚོར་བ་དག་ཀྱང་མི་མཐོང་ཞིང་། །འདུ་ཤེས་མཐོང་བ་མེད་ལ་སེམས་
པ་མི་མཐོང་ཞིང་། །གང་ལ་རྣམ་པར་ཤེས་དང་སེམས་ཉིད་མཐོང་
མེད་པ། །འདི་ནི་ཆོས་མཐོང་ཡིན་ཞེས་དེ་བཞིན་གཤེགས་པས་བསྟན༎
ནམ་མཁའ་མཐོང་ཞེས་སེམས་ཅན་ཚིག་ཏུ་རབ་བརྗོད་པ། །ནམ་
མཁའ་ཇི་ལྟར་མཐོང་སྟེ་དེ་འདིར་བརྟག་པར་གྱིས། 》 །དེ་ལྟར་ཆོས་
མཐོང་བ་ཡང་དེ་བཞིན་གཤེགས་པས་བསྟན། །མཐོང་བ་དཔེ་གཞན་
གྱིས་ནི་བསྙད་པར་ནུས་མ་ཡིན། །ཞེས་གསུངས་པའི་ཕྱིར། མདོ་དང་
པོའི་དོན། ཡུལ་ཅི་ཡང་མ་མཐོང་བ་མཐོང་བ་དམ་པའི་དོན་མ་ཡིན་
ཏེ༑ མ་མཐོང་བ་དེས་ནི་ཀུན་རྫོབ་ཀྱི་སྤྲོས་པ་དང་། དེ་དག་རང་བཞིན་

གྱིས་མེད་པ་མཐོང་བ་དམ་པའི་དོན་ཡིན་པའི་ཕྱིར། མདོ་ཕྱི་མའི་དོན་
ནི༑ ནམ་མཁའ་ཐོགས་བཅས་ཀྱི་རེག་བྱ་བཀག་ཙམ་ཡིན་ཞིང་། དེ་
རྟོགས་པ་དང་མཐོང་ཞེས་བརྗོད་པ་ན། ཐོགས་བཅས་ཀྱི་རེག་བྱ་ཡོད་
ན་དམིགས་དགོས་པ་ལས་མ་དམིགས་པས། ཐོགས་བཅས་ཀྱི་རེག་བྱ་
མ་མཐོང་བ་ནམ་མཁའ་མཐོང་བའི་དོན་དུ་བསྟན་པའི་ཕྱིར།དཔེ་དེ་
བཞིན་དུ་གཟུགས་སོགས་ཀྱི་ཆོས་རྣམས་རང་བཞིན་གྱིས་མེད་དེ། དེ་
རང་བཞིན་གྱིས་ཡོད་ན། གནས་ལུགས་མངོན་སུམ་དུ་རྟོགས་པའི
སློབ་པ་འཕགས་པའི་མཉམ་གཞག་གི་གཟིགས་ངོར་ཡོད་དགོས་པ་
ལས༑ དེའི་གཟིགས་ངོར་དེ་མེད་པ་དེ་དག་གི་གནས་ལུགས་ཡིན་པའི་
ཕྱིར༑ དེར་ཐལ། མདོ་ལས། གང་གི་རྟེན་ཅིང་འབྲེལ་པར་འབྱུང་བ་
མཐོང་བ་དེ་ནི། ཆོས་མཐོང་བ་ཡིན་ནོ། །ཞེས་གསུངས་པའི་ཕྱིར། ཁ་
ཅིག་ན་རེ། དེ་ཁོ་ན་ཉིད་རྟོགས་པའི་ཚེ་ན་ཡུལ་ཅི་ཡང་མ་མཐོང་བ་
མཐོང་བ་དམ་པའི་དོན་དུ་འདོད་པ་ནི། མཐོང་བ་དཔེ་གཞན་གྱིས་ནི་
བསྙད་པར་ནུས་མ་ཡིན། །ཞེས་པའི་མདོས་བཀག་པ་ཡིན་ཏེ། ཐོགས་
བཅས་ཀྱི་རེག་བྱ་བཀག་ཙམ་མཐོང་བ་དེ་ནམ་མཁའ་མཐོང་བའི་
དོན་དུ་བཞག་པ་བཞིན་དུ་དེ་ཁོ་ན་ཉིད་མཐོང་བར་གསུངས་པའི་
ཕྱིར༑ དེས་ན་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་ཇི་
སྙེད་པ་མ་གཟིགས་པར་ཇི་ལྟ་བ་གཟིགས་པ་ཡིན་ཏེ། ཕུང་སོགས་ལུས་
ངག་ཡིད་གསུམ་གྱི་ཡུལ་དུ་གྱུར་པ་ལྟར། གཟིགས་ངོ་དེར་ཡོད་ན་སྤྲོས་
པ་མ་ཆོད་པས་དོན་དམ་པ་མ་ཡིན་པའི་ཕྱིར། ཀུན་རྫོབ་བདེན་པར་
འགྱུར་བའི་ཕྱིར། རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་

ངོར་ཇི་ལྟ་བ་གཟིགས་པའི་ཚུལ་ཡོད་དེ། མིང་ཚིག་ཡི་གེ་ལ་སོགས་
པའི་ཐ་སྙད་(༡༠༩ན) ཐམས་ཅད་ལས་འདས་པ་དང་། དོན་དམ་
བདེན་པ་ལ་ངོ་བོ་ལ་རིགས་མི་འདྲ་བའི་ཁྱད་པར་མེད་པ་དང་། སྐྱེ་
འགག་དང་བརྗོད་བྱ་རྗོད་བྱེད་དང་། ཤེས་བྱ་ཤེས་བྱེད་དང་བྲལ་བར་
མངོན་སུམ་དུ་རྟོགས་པའི་ཕྱིར། དེར་ཐལ། མདོ་ལས། ལྷའི་བུ་གལ་ཏེ་
དོན་དམ་པར་ན་དོན་དམ་པའི་བདེན་པ་ལུས་དང་ངག་དང་ཡིད་ཀྱི་
ཡུལ་གྱི་རང་བཞིན་དུ་འགྱུར་ན་ནི་དོན་དམ་པ་ཞེས་བྱ་བའི་གྲངས་སུ་
མི་འགྲོ་སྟེ། ཀུན་རྫོབ་ཀྱི་བདེན་པ་ཉིད་དུ་འགྱུར་རོ། །འོན་ཀྱང་ལྷའི་བུ་
དོན་དམ་པར་ན་དོན་དམ་པའི་བདེན་པ་ནི་ཐ་སྙད་ཐམས་ཅད་ལས་
འདས་པ། བྱེ་བྲག་མེད་པ་མ་སྐྱེས་པ་མ་འགག་པ་སྨྲ་བར་བྱ་བ་དང་སྨྲ་
བ་དང་། ཤེས་པར་བྱ་བ་དང་། ཤེས་པ་དང་བྲལ་བའོ། །ཞེས་གསུངས་
པའི་ཕྱིར། རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་ཇི་ལྟ་
བ་གཉིས་སྣང་ནུབ་པའི་སྒོ་ནས་གཟིགས་པ་ཡིན་ཏེ། སེམས་ཅན་
རྣམས་ལ་དོན་དམ་པའི་བདེན་པའོ་ཞེས་བརྗོད་པ་ན། སྒྲ་དེའི་རྗེས་སུ་
འབྲང་བའི་རྟོག་པ་དེ་ལ་ཡུལ་ཡུལ་ཅན་འབྲེལ་མེད་རྒྱང་ཆད་དུ་སྣང་
ཞིང་༑ སངས་རྒྱས་ཀྱིས་དེ་ལྟ་བུའི་གཉིས་སྣང་ནུབ་པའི་སྒོ་ནས་
གཟིགས་པའི་ཕྱིར་དང་། གཉིས་སྣང་དེ་བརྫུན་པ་བསླུ་བའི་ཆོས་ཅན་
ཡིན་པའི་ཕྱིར། དེར་ཐལ། མདོ་ལས། ལྷའི་བུ་དོན་དམ་པའི་བདེན་པ་
ནི་རྣམ་པ་ཐམས་ཅད་ཀྱི་མཆོག་དང་ལྡན་པ་དང་ཐམས་ཅད་མཁྱེན་
པའི་ཡེ་ཤེས་ཀྱི་ཡུལ་གྱི་བར་ལས་འདས་པ་ཡིན་ཏེ། དེ་ལྟར་དོན་དམ་
པའི་བདེན་པའོ། །ཞེས་བརྗོད་པ་ལྟར་ནི་མ་ཡིན་ནོ། །ཆོས་ཐམས་ཅད་

གཅིག་གིས་ཀྱང་། །ཤེས་བྱའི་དཀྱིལ་འཁོར་ཀུན་ཁྱབ་ཅན། །ཞེས་
གསུངས་པའི་ཕྱིར། རྣམ་མཁྱེན་གྱིས་ཇི་སྙེད་པ་མ་གཟིགས་པའི་ཚུལ་
གྱིས་ཇི་ལྟ་བ་གཟིགས་པ་དང་།ཇི་ལྟ་བ་མ་གཟིགས་པའི་ཚུལ་གྱིས་ཇི་
སྙེད་པ་གཟིགས་པ་དང་། ཇི་སྙེད་པ་གཟིགས་པའི་གཟིགས་ངོར་ཇི་ལྟ་
བ་མ་གཟིགས་པ་དང་། ཇི་ལྟ་བ་གཟིགས་པའི་གཟིགས་ངོར་ཇི་སྙེད་
པ་མ་གཟིགས་པའི་དོན་ཡོད་དེ། ཇི་ལྟ་བ་གཟིགས་པ་ལྟར་དུ་ཇི་སྙེད་
པ་མ་གཟིགས་ཇི་སྙེད་པ་གཟིགས་པ་ལྟར་དུ་ཇི་ལྟ་བ་མ་གཟིགས་པའི་
དོན་ཡིན་པའི་ཕྱིར། དེར་ཐལ། མདོ་ལས། ཇི་ལྟར་དོན་དམ་པའི་
བདེན་པ་ཞེས་བརྗོད་པ་ལྟར་ནི་མ་ཡིན་ནོ། །ཞེས་དང༌། མངོན་རྟོགས་
རྒྱན་ལས། གཟུགས་ལ་སོགས་པར་མི་ཤེས་ཕྱིར། །དེ་ནི་བསམ་མི་ཁྱབ་
པར་འདོད། །ཅེས་དང་། མདོ་ལས། མིག་དང་རྣ་བ་སྣ་ཡང་ཚད་མ་
མིན༑ །ཞེས་གསུངས་པའི་ཕྱིར། རྣམ་མཁྱེན་གྱིས་རྣམ་མཁྱེན་བདེན་
སྟོང་གཟིགས་པ་ལྟར་དུ་རྣམ་མཁྱེན་མ་གཟིགས་པ་ཡིན་ཏེ། དེས་རྣམ་
མཁྱེན་བདེན་སྟོང་གཟིགས་པ་ན། ཆུ་ལ་ཆུ་བཞག་གི་ཚུལ་དུ་རོ་མཉམ་
དུ་གཟིགས། རྣམ་མཁྱེན་གཟིགས་པ་ན་དེ་ལྟར་དུ་མ་གཟིགས་པའི་
ཕྱིར༑ རྣམ་མཁྱེན་གྱིས་ཇི་སྙེད་པ་གཟིགས་པའི་སྒོ་ནས་ཇི་ལྟ་བ་
གཟིགས་ཀྱང་། ཇི་སྙེད་པ་གཟིགས་པའི་ཚུལ་གྱིས་ཇི་ལྟ་བ་གཟིགས་
མི་འགལ་ཏེ། དཔེར་ན། རྒྱུན་མཐའ་བས་དེ་བཞིན་ཉིད་ལ་སླར་མི་
ལྡང་བར་མཉམ་པར་གཞག་ཀྱང༌། དེ་ལ་སླར་མི་ལྡང་བའི་ཚུལ་གྱིས་
མཉམ་པར་མ་གཞག་པ་ལྟ་བུ་ཡིན་པའི་ཕྱིར། རྣམ་མཁྱེན་དང་ཇི་ལྟ་
བ་གཉིས་འཇལ་བྱ་(༡༡༠ན) འཇལ་བྱེད་ཡིན་ཀྱང་། ཇི་ལྟ་བ་

གཟིགས་པའི་གཟིགས་ངོར་འཇལ་བྱ་འཇལ་བྱེད་མ་ཡིན་ཏེ། དཔེར་
ན༑ མྱུ་གུ་བདེན་མེད་དང༌། དེ་རྟོགས་པའི་རིགས་ཤེས་རྗེས་དཔག་
གཉིས་འཇལ་བྱ་འཇལ་བྱེད་ཡིན་ཀྱང་། དེས་དེ་གཟིགས་པའི་
གཟིགས་ངོར་དེ་གཉིས་འཇལ་བྱ་འཇལ་བྱེད་མ་ཡིན་པ་ལྟ་བུ་ཡིན་
པའི་ཕྱིར། དེར་ཐལ། མདོ་ལས། ཐམས་ཅད་མཁྱེན་པའི་ཡེ་ཤེས་ཀྱི། །
ཞེས་གསུངས་པའི་ཕྱིར། དེ་ལ་ཁ་ཅིག །ཕུང་པོ་བདེན་མེད་དུ་གཟིགས་
པའི་ཐེག་ཆེན་མཐོང་ལམ་བར་ཆད་མེད་ལམ་གྱི་གཟིགས་ངོར་ཕུང་
པོ་མེད་པ་དེའི་གནས་ལུགས་ཡིན་པར་ཐལ། རྣམ་མཁྱེན་གྱིས་ཇི་ལྟ་བ་
གཟིགས་པའི་གཟིགས་ངོར་ཕུང་པོ་མེད་པ་དེའི་གནས་ལུགས་ཡིན་
པའི་ཕྱིར། འདོད་ན། དེ་དེའི་གནས་ལུགས་མ་ཡིན་པར་ཐར། དེ་དེའི་
གནས་ལུགས་གཏན་ལ་འབེབས་པའི་རྟགས་ཀྱི་ཕྱོགས་གཅིག་ཡིན་
པའི་ཕྱིར། རྣམ་པ་གཅིག་ཏུ་མ་ཁྱབ། མ་གྲུབ་ན། དེར་ཐལ། ཕུང་པོ་
ཆོས་ཅན། བདེན་པར་མེད་དེ། བདེན་པར་ཡོད་ན་གནས་ལུགས་
མངོན་སུམ་དུ་རྟོགས་པའི་སློབ་པའི་མཉམ་གཞག་ཡེ་ཤེས་ཀྱི་གཟིགས་
ངོར་ཡོད་དགོས་པ་ལས་མ་གཟིགས་པའི་ཕྱིར། ཞེས་པའི་སྦྱོར་བ་འདི།
དེའི་གནས་ལུགས་གཏན་ལ་འབེབས་པའི་རྟགས་སྦྱོར་རྣམ་དག་ཡིན་
པའི་ཕྱིར། རྩ་བ་ལ་ཁྱབ་པ་ཡོད་དེ། མཐའ་བདུན་དུ་མ་གྲུབ་པ་དེ།
གང་ཟག་གི་གནས་ལུགས་མ་ཡིན་པ་གང་ཞིག །དེ་དེའི་གནས་ལུགས་
གཏན་ལ་འབེབས་པའི་རྟགས་ཡང་དག་ཡིན་པའི་ཕྱིར། ཟེར་ན་མ་
ཁྱབ༑ མ་གྲུབ་ན་དེར་ཐལ། དེ་དེའི་གནས་ལུགས་གཏན་ལ་འབེབས་པ་
ལ་འཇུག་པའི་ཐབས་ཡིན་པའི་ཕྱིར། དེར་ཐལ། འཇུག་པ་ལས། དེས་

དེ་ཉིད་ལ་བདེ་བླག་འཇུག་འགྱུར་བས། །ཞེས་གསུངས་པའི་ཕྱིར། ཁ་
ཅིག །ཕུང་པོ་བདེན་མེད་དུ་རྟོགས་པའི་ཐེག་ཆེན་མཐོང་ལམ་བར་
ཆད་མེད་ལམ་གྱི་གཟིགས་ངོར་ཕུང་པོ་མེད་པ་དེ་དེའི་གནས་ལུགས་
མ་ཡིན་ཀྱང་། རྣམ་བཤད་ཀྱི་ལུང་དེ་དང་འགལ་བའི་སྐྱོན་མེད་དེ།
ཕུང་པོ་བདེན་པར་གྲུབ་ན། དེའི་གཟིགས་ངོར་ཡོད་དགོས་པ་ལས་
དེའི་གཟིགས་ངོར་མེད་པས། དེའི་སྒོ་ནས་ཕུང་སོགས་ཀྱི་གནས་
ལུགས་གཏན་ལ་འབེབས་པའི་དོན་ཡིན་པའི་ཕྱིར། ཞེས་ཟེར། 
གཉིས་པ། གཞན་སྐྱེ་འགོག་པ་ལ། འཇིག་རྟེན་གྱིས་མི་གནོད་པར་
མ་ཟད། ཡོན་ཏན་འབྱུང་བར་བསྟན་པ་(༡༡༠བ) ལ། རྟག་ཆད་ཀྱི་
མཐའ་གཉིས་སྤོང་སླ་བའི་ཡོན་ཏན་དང་། ལས་འབྲས་ཀྱི་རྣམ་གཞག་
ཆེས་འཐད་པའི་ཡོན་ཏན་དང་གཉིས། དང་པོ་ལ། མདོར་བསྟན་པ་
དང་༑ རྒྱས་པར་བཤད་པ། དོན་བསྡུ་བ་གསུམ་ལས། དང་པོ་ལ། ས་
བོན་ལས་མྱུ་གུ་རང་བཞིན་གྱིས་སྐྱེ་བ་ཁེགས་ཀྱང་། ཐ་སྙད་དུ་ས་བོན་
ལས་མྱུ་གུ་སྐྱེ་བར་ཁས་བླངས་པ་ལ། ས་བོན་གྱི་དུས་སུ་མྱུ་གུ་ཡོད་མི་
དགོས་པས་རྟག་མཐའ་སྤོང་བ་དང་། ས་བོན་མྱུ་གུའི་དུས་སུ་རྒྱུན་མ་
ཆད་པར་ཁས་བླང་པས་ཆད་མཐའ་སྤང་བ་ཡིན་ནོ་ཞེས་མདོར་
བསྟན་ནས་འཆད་པ་ལ། གང་ཕྱིར་མྱུ་གུ་ས་བོན་ལས་གཞན་
ཞེས་པ་ནས། མྱུག་ཚེ་ས་བོན་ཡོད་ཅེས་བརྗོད་མི་བྱ། །ཞེས་པའི་བར་
གསུངས༑ གཉིས་པ། རྒྱས་པར་བཤད་པ་ལ་རྒྱུ་འབྲས་རང་གི་མཚན་
ཉིད་ཀྱིས་གྲུབ་པ་བཀག་པ་དང་། རང་གི་མཚན་ཉིད་ཀྱིས་མ་གྲུབ་
ཀྱང་༑ རང་རྒྱུ་ལས་སྐྱེ་བ་དཔེའི་སྒོ་ནས་བསྟན་པ་གཉིས་ལས། དང་པོ་

ལ༑ དབུ་མ་རང་རྒྱུད་པ་ཁ་ཅིག །དངོས་པོ་དོན་དམ་པ་རང་གི་མཚན་
ཉིད་ཀྱིས་མ་གྲུབ་པས་དོན་དམ་པར་གཞན་ལས་སྐྱེ་བ་འགོག་རིགས་
ཀྱང་།༑ ཐ་སྙད་དུ་རང་གི་མཚན་ཉིད་ཀྱིས་གྲུབ་པའི་རྒྱུ་གཞན་ལས་སྐྱེ་
བ་འགོག་མི་རིགས་ཏེ། དེ་མི་སྐྱེ་ན། དེ་ཡང་དག་ཀུན་རྫོབ་མ་ཡིན་པར་
འགྱུར༑ དེ་ཡང་དག་ཀུན་རྫོབ་མ་ཡིན་ན། དེ་མེད་དགོས་པའི་ཤེས་བྱ་
ལ་དོན་དམ་པའི་བདེན་པ་ཁོ་ནར་འགྱུར་རོ་ཞེས་ཟེར། དེ་འགོག་པ་
ལ༑ མཉམ་གཞག་ཡེ་ཤེས་དངོས་པོའི་འཇིག་རྒྱུར་ཐལ་བ་དང་། ཐ
སྙད་བདེན་པ་རིགས་པའི་དཔྱད་བཟོད་དུ་ཐལ་བ་དང་། དོན་དམ་
པའི་སྐྱེ་བ་མི་ཁེགས་པར་ཐལ་བ་དང་བཅས་པའི་རིགས་པ་གསུམ་
སྒོ་ནས་འགོག་པ་ལ། གལ་ཏེ་རང་གི་མཚན་ཉིད་བརྟེན་འགྱུར་ན། །
ཞེས་པ་ནས། ཁྱོད་ཀྱི་སྐྱེ་བ་གང་གི་ཡིན་པར་འགྱུར། །ཞེས་པའི་བར་
གསུངས༑ གཉིས་པ་ནི། དངོས་པོ་རང་གི་མཚན་ཉིད་ཀྱིས་གྲུབ་པའི་རྒྱུ་
གཞན་ལས་མི་སྐྱེ་ཡང་། ཐ་སྙད་དུ་རང་གི་རྒྱུ་ལས་སྐྱེ་བ་བྱད་བཞིན་
དང་།༑ དེའི་གཟུགས་བརྙན་གྱི་རྒྱུ་འབྲས་ཀྱི་དཔེ་ལ་བརྟེན་ནས་འཆད་
པ་ལ། དངོས་པོ་སྟོང་པ་གཟུགས་བརྙན་ལ་སོགས་པ། ཞེས་པ་ནས།
སྟོང་ཉིད་དག་ལས་རབ་ཏུ་སྐྱེ་བར་འགྱུར། །ཞེས་པའི་བར་གསུངས།
གསུམ་པ་དོན་བསྡུ་བ་ལ། རང་གི་མཚན་ཉིད་ཀྱིས་གྲུབ་པའི་རྒྱུ་གཞན་
ལས་རང་གི་མཚན་ཉིད་ཀྱིས་གྲུབ་པའི་འབྲས་བུ་གཞན་སྐྱེ་བ། བདེན་
པ་གཉིས་ཆར་དུ་བཀག་པ་ལ་བརྟེན་ནས་རྟག་ཆད་ཀྱི་ལྟ་བ་སྤོང་སླ་
བའི་ཡོན་ཏན་ཡོད་དོ། །ཞེས་(༡༡༡ན) དོན་བསྡུས་ཏེ་འཆད་པ་ལ།
བདེན་པ་གཉིས་སུའང་རང་བཞིན་མེད་པའི་ཕྱིར། །དེ་དག་རྟག་པ་མ་

ཡིན་ཆད་པའང་མིན། །ཞེས་པའི་གཞུང་གསུངས། གཉིས་པ་ལས་
འབྲས་ཀྱི་རྣམ་གཞག་ཆེས་འཐད་པའི་ཡོན་ཏན་བཤད་པ་ལ། དངོས་
དང་།༑ རྩོད་པ་སྤོང་བ་གཉིས་ལས། དང་པོ་ལ། རང་གི་མཚན་ཉིད་
ཀྱིས་གྲུབ་པའི་རྒྱུ་གཞན་ལས། རང་གི་མཚན་ཉིད་ཀྱིས་གྲུབ་པའི་
འབྲས་བུ་གཞན་སྐྱེ་བ་བཀག་པ་ལ། རྟག་ཆད་ཀྱི་ལྟ་བ་སྤོང་སླ་བའི་
ཡོན་ཏན་ཡོད་པར་མ་ཟད། ལས་འབྲས་ཀྱི་རྟེན་དུ་གྱུར་པའི་ཀུན་གཞི་
ཁས་ལེན་མི་དགོས་པ་སོགས་ཀྱི་ཡོན་ཏན་འབྱུང་ཚུལ་འཆད་པ་ལ།
གང་ཕྱིར་རང་བཞིན་གྱིས་ཏེ་མི་འགགས་པ། །ཞེས་པ་ནས། འབྲས་བུ་
ཡང་དག་འབྱུང་བ་རིག་པར་གྱིས། །ཞེས་པའི་བར་གསུངས། གཉིས་པ་
རྩོད་པ་སྤོང་བ་ལ། རྣམ་སྨིན་གྱི་འབྲས་བུ་འབྱིན་པ་ཐུག་མེད་དུ་ཐལ་
བ་སྤང་བ་དང་། ཀུན་གཞི་ཡོད་པར་སྟོན་པའི་ལུང་དང་འགལ་བ་
སྤོང་བ་གཉིས། དང་པོ་ལ། གང་ཕྱིར་རང་བཞིན་གྱིས་ཏེ་མི་འགགས་
པ༑ །ཞེས་རྩ་འགྲེལ་གྱི་སྐབས་སུ་ཀུན་གཞི་བཀག་ནས་ལས་ཞིག་པས་
འབྲས་བུ་བསྐྱེད་པར་བསྟན་པ་ལ། ཁ་ཅིག །དགེ་མི་དགེའི་ལས་ཀྱི་
རྣམ་སྨིན་གྱི་འབྲས་བུ་ཡིད་འོང་དང་། ཡིད་མི་འོང་འབྱིན་པ་འཆོལ་
བར་འགྱུར་བ་དང་། འབྲས་བུ་ཕྱུང་ཟིན་པའི་ལས་ཀྱིས་སླར་ཡང་
འབྲས་བུ་འབྱིན་པར་ཐལ་ལོ་ཟེར་ན། དེ་ལྟ་བུའི་རྩོད་པ་དེ་རྨི་ལམ་གྱི་
དཔེའི་སྒོ་ནས་འགོག་པ་ལ། རྨི་ལམ་དམིགས་པའི་ཡུལ་དག་མཐོང་
ནས་ནི། །ཞེས་པ་ནས། ལས་འབྲས་རྣམས་ལ་སེམས་པའང་དགག་པ་
མཛད༑ །ཅེས་པའི་བར་གསུངས། རྩོད་པ་གཉིས་པ་ལ་ཀུན་གཞི་མེད་
ན༑ ཀུན་གཞི་ཡོད་པར་སྟོན་པའི་ལུང་དང་འགལ་ལོ་ཟེར་ན། འགལ་

བའི་སྐྱོན་མེད་དེ། ཕུང་པོ་བདེན་གྲུབ་འདོད་པའི་གང་ཟག་གི་ངོར་
ཕུང་པོ་བདེན་གྲུབ་སྟོན་པའི་ལུང་དྲང་དོན་དགོངས་པ་ཅན་ཡིན་པ་
དེ་བཞིན་དུ། ཀུན་གཞི་ཡོད་པར་སྟོན་པའི་ལུང་ཡང་དྲང་དོན་
དགོངས་པ་ཅན་ཡིན་ནོ། །ཞེས་འཆད་པར་བྱེད་པ་ལ། ཀུན་གཞི་ཡོད་
ཅིང་གང་ཟག་ཉིད་ཡོད་ལ། །ཞེས་པ་ནས། ཡོད་ཅེས་དྲང་དོན་ཉིད་དུ་
བསྟན་པ་ཡིན། །ཞེས་པའི་བར་གསུངས། །
མཐའ་གཉིས་སྤོང་ཚུལ།
༈ གལ་ཏེ་རང་གི་མཚན་ཉིད་བརྟེན་གྱུར་ན། །ཞེས་སོགས་ཀྱི་
སྐབས་སུ་མཐའ་དཔྱད་པ་ལ། ཕྱོགས་སྔ་མ་བརྗོད་པ་དང༌། དེ་དགག་
པ་གཉིས། དང་པོ་ལ། སྔར་རང་གི་མཚན་ཉིད་ཀྱིས་གྲུབ་པའི་རྒྱུ་
གཞན་ལས་འབྲས་བུ་གཞན་སྐྱེ་བ་བཀག་(༡༡༡བ)པ་ལ། དབུ་མ་
རང་རྒྱུད་པ་རྣམས་ན་རེ། དངོས་པོ་དོན་དམ་པར་རང་གི་མཚན་ཉིད་
ཀྱིས་མ་གྲུབ་པས། དོན་དམ་པར་གཞན་ལས་སྐྱེ་བ་འགོག་རིགས་ཀྱང་།
ཚད་མ་གཉིས་ཀྱི་ཡུལ་དུ་གྱུར་པའི་གཟུགས་དང༌། ཚོར་བ་སོགས་ཐ་
སྙད་དུ་རང་གི་མཚན་ཉིད་ཀྱིས་གྲུབ་པའི་རང་གི་རྒྱུ་ལས་སྐྱེ་བ་འགོག་
མི་རིགས་ཏེ། དེ་གཉིས་རང་གི་མཚན་ཉིད་ཀྱིས་གྲུབ་པའི་རྒྱུ་ལས་མི་
སྐྱེ་ན། དེ་གཉིས་ཡང་དག་ཀུན་རྫོབ་མ་ཡིན་པར་འགྱུར། དེ་གཉིས་
ཡང་དག་ཀུན་རྫོབ་མ་ཡིན་ན་དེ་གཉིས་མེད་དགོས་པས། ཤེས་བྱ་ལ་
དོན་དམ་པའི་བདེན་པ་ཁོ་ནར་འགྱུར་བའི་སྐྱོན་ཡོད་པའི་ཕྱིར་ཟེར་
བ་ཡིན་ཏེ། རང་འགྲེལ་ལས། འདིར་སྨྲས་པ། དོན་དམ་པར་སྐྱེ་བ་མེད་

པས༑ བདག་དང་གཞན་ལས་སྐྱེ་བ་དགག་པ་ལ་རག་མོད། གཟུགས་
དང་༑ ཚོར་བ་ལ་སོགས་པ་གང་དག་མངོན་སུམ་དང་རྗེས་སུ་དཔག་
པ་དག་གིས་དམིགས་པ་དེ་དག་གི། རང་བཞིན་ནི་གདོན་མི་ཟ་བར་
གཞན་ལས་སྐྱེ་བར་འགྱུར་རོ། །ཅི་སྟེ། དེ་ལྟར་མི་འདོད་ན་ནི། བདེན་
པ་གཉིས་སུ་ཅི་སྟེ་བརྗོད་དེ། བདེན་པ་གཅིག་ཁོ་ནར་འགྱུར་རོ། །དེའི་
ཕྱིར་གཞན་ལས་སྐྱེ་བ་ཡོད་པ་ཉིད་དོ། ཾ །ཞེས་གསུངས་པའི་ཕྱིར།
གཞུང་འདིའི་ཕྱོགས་སྔ་སྨྲ་བ་པོ་རང་རྒྱུད་པ་ཡིན་ཏེ། དེའི་ཕྱོགས་སྔ་
སྨྲ་བ་པོའི་ཕྱི་རོལ་པ་ཡང་མེད། ནང་སྡེ་དངོས་སྨྲ་བ་ཡང་མེད་པའི་
ཕྱིར༑ དང་པོ་དེ་མེད་དེ། གཞན་སྐྱེ་འདོད་པའི་ཕྱི་རོལ་པ་རྣམས་ཀྱིས།
དངོས་པོ་དོན་དམ་པར་གཞན་ལས་སྐྱེ་བར་འདོད་པ་གང་ཞིག།
གཞུང་འདིའི་ཕྱོགས་སྔ་སྨྲ་བ་པོས་དེ་ལྟར་མི་འདོད་པའི་ཕྱིར། གཉིས་
པ་དེ་མི་འཐད་དེ། དེས་དངོས་པོ་རྣམས་བདེན་པར་གྲུབ་པའི་རང་གི་
རྒྱུ་ལས་སྐྱེ་བར་འདོད་པ་ཡིན་གྱི། ཐ་སྙད་དུ་སྐྱེ་བར་མི་འདོད་པ་གང་
ཞིག །གཞུང་འདིའི་ཕྱོགས་སྔ་སྨྲ་བ་པོས། དངོས་པོ་རྣམས་བདེན་པར་
གྲུབ་པའི་རྒྱུ་ལས་སྐྱེ་བར་མི་འདོད་ཀྱི། ཐ་སྙད་དུ་སྐྱེ་བར་འདོད་པའི་
ཕྱིར༑ གཉིས་པ། དེ་དགག་པ་ལ། མཉམ་གཞག་ཡེ་ཤེས་དངོས་པོའི་
འཇིག་རྒྱུར་ཐལ་བ་སོགས་གསུམ་ལས། དང་པོ་ལ། དངོས་པོ་བདེན་
མེད་དུ་མངོན་སུམ་དུ་རྟོགས་པའི་མཉམ་གཞག་ཡེ་ཤེས་དེ། དངོས་
པོའི་འཇིག་རྒྱུ་ཡིན་པར་ཐལ། དངོས་པོ་ཡོད་པ་གང་ཞིག །མཉམ་
གཞག་དེའི་ཚེ་ན་དངོས་པོ་མེད་པའི་ཕྱིར། དེར་ཐལ། དེའི་ཚེ་ཡོད་ན་
མཉམ་གཞག་ཡེ་ཤེས་དེས་གཟིགས་དགོས་པ་ལས་མ་གཟིགས་པའི་

ཕྱིར༑ དེའི་ཚེ་ན་དེས་གཟིགས་དགོས་ཏེ། དེའི་ཚེ་ཡོད་ན་གནས་ལུགས་
སུ་གྲུབ་དགོས། དངོས་པོའི་གནས་ལུགས་སུ་གྲུབ་ན་དེས་གཟིགས་
(༡༡༢ན) དགོས་པའི་ཕྱིར། དེའི་ཚེ་གྲུབ་ན་གནས་ལུགས་སུ་གྲུབ་
དགོས་པར་ཐལ། དེའི་ཚེ་གྲུབ་ན་བདེན་པར་གྲུབ་དགོས་པའི་ཕྱིར།
དེར་ཐལ། དེའི་ཚེ་ཡོད་ན་རང་གི་མཚན་ཉིད་ཀྱིས་གྲུབ་དགོས་པའི་
ཕྱིར༑ དེར་ཐལ། དེ་རང་གི་མཚན་ཉིད་ཀྱིས་གྲུབ་པའི་ཕྱིར། རང་སྟོང་
ཁས་ལེན་པའི་དབུ་མ་པ་རྣམས་ཀྱིས། ཕུང་སོགས་རང་གི་མཚན་ཉིད་
ཀྱིས་མ་གྲུབ་པ་རང་སྟོང་གི་དོན་དུ་ཁས་ལེན་དགོས་ཏེ། ཕུང་སོགས་
རང་གི་མཚན་ཉིད་ཀྱིས་མ་གྲུབ་པ་དང་། ཕུང་སོགས་རང་འཛིན་ཚད་
མ་དང་རྫས་གཞན་གྱིས་སྟོང་པའི་སྟོང་ཉིད་རང་སྟོང་གི་དོན་དུ་
མཚུངས་པར་འདོད་ན། ལུང་དང་ཡང་འགལ། རིགས་པ་དང་ཡང་
འགལ་བའི་ཕྱིར། ལུང་དང་འགལ་བ་ཡིན་ཏེ། དཀོན་མཆོག་བརྩེགས་
པ་ལས། འོད་སྲུངས་གཞན་ཡང་། དབུ་མའི་ལམ་ཆོས་རྣམས་ལ་ཡང་
དག་པར་སོ་སོར་རྟོགས་པ་ནི་གང་སྟོང་པ་ཉིད་ཀྱི་ཆོས་རྣམས་
པར་མི་བྱེད་དེ། ཆོས་རྣམས་ཉིད་ཀྱང་སྟོང་པ་ཉིད་དང་། ཞེས་སོགས་
གསུངས་པའི་ཕྱིར། ཕུང་སོགས་རང་གི་མཚན་ཉིད་ཀྱིས་མ་གྲུབ་པ་
རང་སྟོང་གི་དོན་དུ་འདོད་དགོས་པའི་རྒྱུ་མཚན་ཡོད་དེ། ཕུང་སོགས་
རང་གི་མཚན་ཉིད་ཀྱིས་མ་གྲུབ་པ། ཚད་མས་རྟོགས་ཤིང་བྱེད་པ་མ་
ཉམས་ཀྱི་བར་དུ་བདེན་གྲུབ་ཏུ་སྒྲོ་འདོགས་པའི་སྒྲོ་འདོགས་དེ་མི་
འབྱུང་ཞིང་། ཕུང་སོགས་རང་འཛིན་ཚད་མ་དང་། རྫས་གཞན་གྱིས་
སྟོང་པའི་སྟོང་ཉིད་ཚད་མས་རྟོགས་ཤིང་། བྱེད་པ་མ་ཉམས་ཀྱང་དེ་

འདྲ་བའི་སྒྲོ་འདོགས་འཇུག་པ་ཡོད་པའི་ཕྱིར། ཁ་ཅིག་གིས། གཟུགས་
སོགས་ཀྱི་ཆོས་རྣམས་རང་ཉིད་ཀྱིས་རང་ཉིད་སྟོང་པ་དེ། རང་སྟོང་གི་
དོན་ཡིན་ནོ་ཞེས་ཟེར་ན། འོ་ན་གཟུགས་སོགས་ཀྱི་ཆོས་རྣམས་མེད་
པར་ཐལ། དེ་གཟུགས་སོགས་ཀྱི་ཆོས་རྣམས་ལ་ཡང་མེད། དེ་ལས་
གཞན་པའི་ཆོས་རྣམས་ལ་ཡང་མེད་པའི་ཕྱིར། དང་པོ་ལ། དེ་མེད་དེ།
དེས་སྟོང་པའི་ཕྱིར། འདོད་ན། འཕགས་པའི་མཉམ་གཞག་ཡེ་ཤེས་
དངོས་པོའི་འཇིག་རྒྱུར་མི་འདོད་པ་ཐལ་བར་འཕེན་པ་མི་འཐད་
པར་ཐལ། གཟུགས་སོགས་ཀྱི་ཆོས་རྣམས་དེ་ཁོ་ན་ཉིད་ལ་དཔྱོད་པའི་
སྐབས་སུ་མེད་པ་གང་ཞིག །དེ་འཇིག་རྟེན་ཐ་སྙད་དུ་ཡོད་པའི་ཕྱིར།
དེར་ཐལ། འཇིག་རྟེན་པ་རྣམས་ཀྱིས་དེ་ཡོད་པར་ཁས་ལེན་པའི་ཕྱིར་
གཟུགས་སོགས་ཀྱི་ཆོས་རྣམས་རང་གི་མཚན་ཉིད་ཀྱིས་མ་གྲུབ་ན། དེ་
ཀུན་རྫོབ་བདེན་པ་མ་ཡིན་དགོས། དེ་མ་ཡིན་ན་དེ་མེད་དགོས་པའི་
ཤེས་བྱ་ལ་བདེན་པ་གཅིག་ཁོ་ནར་འགྱུར་རོ་ཞེས་རྩོད་པ་དེ། སྣང་
ཚུལ་དང་(༡༡༢བ) གནས་ཚུལ་མཐུན་པ་ལ་བདེན་པར་བྱས་ནས་
དེའི་དབང་དུ་བྱས་ཏེ། ཤེས་བྱ་ལ་བདེན་པ་གཅིག་ཁོ་ནར་འགྱུར་རོ་
ཞེས་ཟེར་བ་ཡིན་ནམ། བདེན་པར་གྲུབ་པའི་བདེན་པ་ལ་བྱས་ནས་
དེའི་དབང་དུ་བྱས་ཏེ་ཤེས་བྱ་ལ་བདེན་པ་གཅིག་ཁོ་ནར་འགྱུར་རོ་
ཞེས་ཟེར་བ་དག་ལས་གང་ཡིན། དང་པོ་ལྟར་ན་འདོད་པ་ཁོ་ན་ཡིན་
ཏེ༑ སྣང་ཚུལ་དང་གནས་ཚུལ་མཐུན་པའི་མི་སླུ་བའི་བདེན་པ་ཡིན་ན།
དོན་དམ་བདེན་པ་ཡིན་དགོས་ཏེ། རིགས་པ་དྲུག་ཅུ་པའི་འགྲེལ་པར་
མདོ་དྲངས་པ་ལས། དགེ་སློང་དག་བདེན་པ་དོན་དམ་པ་འདི་ནི་

གཅིག་སྟེ། འདི་ལྟ་སྟེ། མི་སླུ་བའི་ཆོས་མྱ་ངན་ལས་འདས་པའོ། །ཞེས་
གསུངས་པའི་ཕྱིར། ཕྱི་མ་ལྟར་ན། ཤེས་བྱ་ལ་བདེན་པ་གཉིས་སུ་བྱས་
པའི་དབྱེ་བའི་ཡ་གྱལ་དུ་གྱུར་པའི་བདེན་པ་དེ། བདེན་གྲུབ་ལ་བྱེད་
པར་ཐལ། ཁྱོད་ཀྱི་རིགས་པ་དེ་འཐད་པའི་ཕྱིར། འདོད་ན། མི་འཐད་
དེ༑ བདེན་པར་གྲུབ་པ་མེད་པའི་ཕྱིར། དེ་ལྟར་མ་ཡིན་པར་རྒྱུ་འབྲས་
རང་གི་མཚན་ཉིད་ཀྱིས་གྲུབ་ན། ཤེས་བྱ་ལ་བདེན་པ་གཅིག་ཁོ་ནར་
འགྱུར་བ་ཡིན་ཏེ། རང་གི་མཚན་ཉིད་ཀྱིས་གྲུབ་ན་བདེན་པར་གྲུབ་
དགོས༑ བདེན་པར་གྲུབ་ན་སྣང་ཚུལ་དང་གནས་ཚུལ་དུ་མཐུན་པའི་
མི་སླུ་བའི་བདེན་པ་ཡིན་དགོས། དེ་ཡིན་ན་དོན་དམ་བདེན་པ་ཡིན་
དགོས་པའི་ཕྱིར། རིགས་པ་གཉིས་པ་ལ་གཟུགས་སོགས་ཀྱི་དངོས་པོ་
རྣམས༑ མཐར་ཐུག་དཔྱོད་པའི་རིགས་ཤེས་ཀྱིས་དཔྱད་བཟོད་ཀྱི་སྐྱེ
བ་ཡིན་པར་ཐལ། ཐ་སྙད་བརྟགས་པའི་བརྟགས་དོན་བཙལ་བའི་ཚེ་
ན་རྙེད་པའི་སྐྱེ་བ་ཡིན་པའི་ཕྱིར། དེར་ཐལ། རང་གི་མཚན་ཉིད་ཀྱིས་
གྲུབ་པའི་སྐྱེ་བ་ཡིན་པའི་ཕྱིར། འདོད་ན། མི་འཐད་དེ། ཐ་སྙད་པའི་
སྐྱེ་བ་ཡིན་པའི་ཕྱིར། དེར་ཐལ། དེ་ཐ་སྙད་བདེན་པ་ཡིན་པའི་ཕྱིར།
རིགས་པ་གསུམ་པ་རྡོ་རྗེ་གཟེགས་མའི་གཏན་ཚིགས་དང་། གཅིག་དུ་
བྲལ་སོགས་ཀྱི་གཏན་ཚིགས་ལ་བརྟེན་ནས་གཟུགས་སོགས་བདེན་
གྲུབ་འགོག་མི་ནུས་པར་ཐལ། དེ་དག་ལ་བརྟེན་ནས་རང་གི་མཚན་
ཉིད་ཀྱིས་གྲུབ་པ་འགོག་མི་ནུས་པའི་ཕྱིར། དེར་ཐལ། གཟུགས་སོགས
རང་གི་མཚན་ཉིད་ཀྱིས་གྲུབ་པའི་ཕྱིར། འདོད་ན། གཟུགས་སོགས
བདེན་པར་གྲུབ་པར་ཐལ། འདོད་པའི་ཕྱིར། དེས་ན་གཟུགས་རང་གི་

མཚན་ཉིད་ཀྱིས་མ་གྲུབ་སྟེ། རིགས་པ་དེ་དག་ལ་བརྟེན་ནས་རང་གི་
མཚན་ཉིད་ཀྱིས་གྲུབ་པ་དང་། བདེན་པར་གྲུབ་པ་གཉིས། འགོག་ནུས་
མི་ནུས་རྒྱུ་མཚན་རྣམ་པ་ཀུན་ཏུ་མཚུངས་པའི་ཕྱིར།
གཟུགས་བརྙན་གྱི་དཔེ།
༈ དངོས་པོ་སྟོང་པ་གཟུགས་བརྙན་ལ་སོགས་པ། །ཞེས་
(༡༡༣ན) སོགས་ཀྱི་སྐབས་སུ་མཐའ་དཔྱད་པ་ལ། ཕྱོགས་སྔ་མ་
བརྗོད་པ་དང་། དེ་དགག་པ་གཉིས་དང་པོ་ལ། ཁ་ཅིག །གཟུགས་སྒྲ་
སོགས་མེད་པར་ཐལ། དེ་རང་གི་མཚན་ཉིད་ཀྱིས་མ་གྲུབ་པའི་ཕྱིར།
འདོད་ན། དེ་དག་མངོན་སུམ་དུ་མཐོང་བ་དང་ཐོས་པ་མེད་པར་ཐལ།
དེ་དག་མེད་པའི་ཕྱིར། མ་ཁྱབ་ན། རི་བོང་གི་རྭ་ཡང་མཐོང་བ་ཡོད་
པར་ཐལ། མ་ཁྱབ་པ་དེའི་ཕྱིར་ཟེར་ན། གཉིས་པ་དེ་དགག་པ་ལ།
དཔེ་འགོད་པ་དང་། དཔེ་དེ་དོན་ལ་སྦྱར་བ་དང་གཉིས། དང་པོ་ལ།
མེ་ལོང་ནང་གི་བྱད་བཞིན་གྱི་གཟུགས་བརྙན་དེ། བྱད་བཞིན་དུ་རང་
གི་མཚན་ཉིད་ཀྱིས་མ་གྲུབ་ཀྱང་ཁྱད་ཆོས་དུ་མ་དང་ལྡན་པ་ཡིན་ཏེ།
མེ་ལོང་གཡའ་དག་པ་སོགས་རང་གི་རྒྱུ་རྐྱེན་དུ་མ་ལས་སྐྱེ་བ་དང་།
རང་ཉིད་བྱད་བཞིན་དུ་སྣང་བའི་ཤེས་པ་སྐྱེད་པར་བྱེད་པའི་འདུས་
རང་འཛིན་མིག་ཤེས་ཀྱི་དམིགས་རྐྱེན་བྱེད་པས། གཟུགས་བརྙན་བྱད་
བཞིན་དུ་སྣང་ཡང་། བྱད་བཞིན་དུ་མ་གྲུབ་པ་དང་། བྱད་བཞིན་དུ་མ་
གྲུབ་ཀྱང་། གཟུགས་བརྙན་དུ་གྲུབ་པ་སོགས་ཁྱད་ཆོས་དུ་མ་དང་
བྱས་དང་། ཤེས་པའི་རྫས་མ་ཡིན་པས་ཕྱི་རོལ་དོན་དུ་གྲུབ་པ་དང་།

བཅས་པའི་ཕྱིར། གཉིས་པ་དེ་དོན་ལ་སྦྱར་བ་ལ། དཔེ་དེ་བཞིན་དུ་
གཟུགས་སྒྲ་སོགས་ཀྱི་དངོས་པོ་རྣམས་རང་གི་མཚན་ཉིད་ཀྱིས་མ་
གྲུབ་ཀྱང་རྒྱུ་འབྲས་ཀྱི་བྱ་བ་བྱེད་པ་སོགས་ཁྱད་ཆོས་དུ་མ་དང་ལྡན་
པ་ཡིན་ཏེ། རང་གི་རྒྱུ་རྐྱེན་རྣམས་ཚོགས་པ་ལས་སྐྱེ་བ་དང་། རང་
འཛིན་ཤེས་པ་བསྐྱེད་པའི་འདུས་བྱས་དང་། ཤེས་པའི་རྫས་མ་ཡིན་
པས་ཕྱི་རོལ་དོན་དུ་གྲུབ་པ་དང༌། རང་གི་མཚན་ཉིད་ཀྱིས་གྲུབ་པར་
སྣང་ཡང་དེར་མ་གྲུབ་པ་དང༌། རང་གི་མཚན་ཉིད་ཀྱིས་མ་གྲུབ་ཀྱང་
གཟུགས་སོགས་སུ་གྲུབ་པ་སོགས་ཁྱད་ཆོས་དུ་མ་དང་ལྡན་པའི་ཕྱིར།
ཁ་ཅིག་གིས། བྱད་བཞིན་གྱི་གཟུགས་བརྙན་བྱད་བཞིན་དུ་སྣང་ཡང་
བྱད་བཞིན་དུ་མ་གྲུབ་པའི་བདེན་མེད་དུ་རྟོགས་པའི་ཤེས་པ་དེ། དེ་
འི་རིགས་ཤེས་རགས་པར་འདོད་པ་མི་འཐད་དེ།ཁོ་ན་ཉིད་རྟོགས་པའི་
དེ་ཁོ་ན་ཉིད་ཕྲ་རགས་གང་རུང་ལ་བློ་ཁ་མ་ཕྱོགས་པའི་འཇིག་རྟེན་
པས་དེ་རྟོགས་པ་ཡོད་པའི་ཕྱིར། དེ་ལྟར་ཡིན་ཀྱང་ཕུང་སོགས་རང་གི་
མཚན་ཉིད་ཀྱིས་མ་གྲུབ་པའི་དཔེར་བཀོད་པ་དང་འགལ་བའི་སྐྱོན་
མེད་དེ། འཇིག་རྟེན་ལ་གྲགས་པའི་བརྫུན་པ་ཙམ་ཞིག །དབུ་མ་པས་
བཞག་པའི་བརྫུན་པའི་རིགས་མཐུན་གྱི་དཔེར་བཀོད་པའི་ཕྱིར།
འགོད་(༡༡༣བ) ཚུལ་ཡང་ཡོད་དེ། གཟུགས་བརྙན་སྣང་ཙམ་ཉིད་
ནས་ཆ་ཐམས་ཅད་ནས་བྱད་བཞིན་དུ་སྣང་ཡང་། གང་སྣང་གི་ཆ་
ཐམས་ཅད་ནས་བྱད་བཞིན་དུ་གྲུབ་པས་སྟོང་པའི་རྒྱུ་འབྲས་ཀྱི་བྱ་བ་
བྱེད་པ་དང་། དེ་བཞིན་དུ་ཕུང་སོགས་ཀྱི་དངོས་པོ་རྣམས་སྣང་ཙམ་
ཉིད་ནས་རང་གི་མཚན་ཉིད་ཀྱིས་གྲུབ་པར་སྣང་ཡང༌། ཆ་ཐམས་ཅད་

ནས་རང་གི་མཚན་ཉིད་ཀྱིས་གྲུབ་པས་སྟོང་པའི་སྒོ་ནས་རྒྱུ་འབྲས་ཀྱི་
བྱ་བ་བྱེད་པ་ཡིན་པའི་ཕྱིར། དེས་ན་གཟུགས་སོགས་ཀྱི་ཆོས་རྣམས་
རང་གི་མཚན་ཉིད་ཀྱིས་མ་གྲུབ་ཅིང་།ཐ་སྙད་དུ་གྲུབ་པར་ཁས་
བླངས་པས་རྟག་ཆད་ཀྱི་མཐའ་གཉིས་ལས་གྲོལ་བར་འགྱུར་བ་ཡིན་ཏེ།
རང་གི་མཚན་ཉིད་ཀྱིས་མ་གྲུབ་པར་ཁས་བླངས་པས་རྟག་མཐའ་
ལས་གྲོལ་བ་དང་། ཐ་སྙད་དུ་ཡོད་པར་ཁས་བླངས་པས་ཆད་མཐའ་
ལས་གྲོལ་བར་འགྱུར་བའི་ཕྱིར། དེར་ཐལ། རང་འགྲེལ་ལས། གཟུགས་
བརྙན་རང་བཞིན་གྱིས་མེད་པའི་རྒྱུ་དང་འབྲས་བུ་རྣམ་པར་གཞག་
པ་ཡང་། ཤེས་བཞིན་དུ་མཁས་པ་སུ་ཞིག་གཟུགས་དང་ཚོར་བ་ལ་
སོགས་པ་རྒྱུ་དང་འབྲས་བུ་ལས་ཐ་དད་པ་མེད་པར་གནས་པ་རྣམས་
ཡོད་པ་ཙམ་ཞིག་ཏུ་དམིགས་པས། རང་བཞིན་དང་བཅས་པར་ངེས་
པར་བྱེད་པ་དེའི་ཕྱིར། ཡོད་པར་དམིགས་ཀྱང་རང་བཞིན་གྱིས་སྐྱེ་བ་
མེད༑ ཅེས་གསུངས་པའི་ཕྱིར། དབུ་མ་པ་དང་། དངོས་སྨྲ་བ་གཉིས་
ཕུང་སོགས་རང་གི་མཚན་ཉིད་ཀྱིས་གྲུབ་མ་གྲུབ་རྩོད་པ་ན། དངོས་སྨྲ་
བས༑ དབུ་མ་པས་བཞག་པའི་བŁསོ་ཌེ2×་དཔེ་གཟུགས་
བརྙན་གྱི་སྟེང་དུ་མ་ངེས་ཀྱང་རྟེན་འབྲེལ་གྱི་རྟགས་ཀྱི་མྱུ་གུ་བདེན་
མེད་དུ་གྲུབ་པའི་རྟགས་འགོད་པ་སྐབས་སུ་བབས་པའི་ཕྱིར་རྒོལ་
ཡང་དག་གིས་མཐུན་དཔེ་གཟུགས་བརྙན་གྱི་སྟེང་དུ། དབུ་མ་པས་
བཞག་པའི་བརྫུན་པ་ངེས་པ་ཡིན་ཏེ། དཔེ་དེའི་སྟེང་དུ་བདེན་མེད་
ཚད་མས་ངེས་པའི་ཕྱིར། དེར་ཐལ། དེའི་སྟེང་དུ་རྟེན་འབྲེལ་ལ་བདེན་
སྟོང་གིས་ཁྱབ་པ་ཚད་མས་ངེས་པའི་ཕྱིར། དེ་ལྟར་མ་ཡིན་ན། དབུ་མ་

པ་དང་རྩོད་པ་དེའི་ཚེ་ན། དངོས་སྨྲ་བ་བདེན་མེད་སྒྲུབ་པ་འགོད་པ་
སྐབས་སུ་བབ་པའི་ཕྱིར་རྒོལ་ཡང་དག་ཡིན་པར་ཐལ། རྟེན་འབྲེལ་གྱི་
རྟགས་ཀྱི་མྱུ་གུ་བདེན་མེད་དུ་སྒྲུབ་པའི་རྟགས་ཡང་དག་འགོད་པ
སྐབས་སུ་བབ་པའི་ཕྱིར་རྒོལ་ཡང་དག་དེས་མཐུན་དཔེ་གཟུགས་
བརྙན་གྱི་སྟེང་དུ་བདེན་མེད་ཚད་མས་ངེས་ན། དངོས་སྨྲ་བས་དེ་ལྟར་
ངེས་དགོས་པའི་ཕྱིར། འདོད་ན། དངོས་སྨྲ་བ་དེ། བདེན་མེད་སྒྲུབ་
པའི་རྟགས་འགོད་པ་སྐབས་སུ་བབ་པའི་ཕྱིར་རྒོལ་ཡང་དག་ཡིན་
པར་(༡༡༤ན) ཐལ། འདོད་པའི་ཕྱིར། འདོད་ན་མི་འཐད་དེ།
དངོས་སྨྲ་བ་ཡིན་པའི་ཕྱིར། དེས་ན། གཟུགས་བརྙན་གྱི་དཔེ་ལ་བརྟེན་
ནས་ཕུང་སོགས་ཀྱི་ཆོས་རྣམས་ཀྱི་སྟེང་དུ་མཐའ་གཉིས་སྤོང་བ་ཤིན་
ཏུ་བསྔགས་པ་ཡིན་ཏེ། མདོ་ལས། མེ་ལོང་ཤིན་ཏུ་ཡོངས་དག་ལ། །ཇི་
ལྟར་རང་བཞིན་མེད་པ་ཡིས། །གཟུགས་བརྙན་སྣང་བ་དེ་བཞིན་དུ། །
ལྗོན་པ་ཆོས་རྣམས་ཤེས་པར་བྱ། །ཞེས་གསུངས་པའི་ཕྱིར།
ཐལ་འགྱུར་ཐུན་མིན་གྱི་དགག་སྒྲུབ་ཀྱི་དམ་བཅའ།
༈གང་ཕྱིཪ་རང་བཞིན་གྱིས་ཏེ་མི་འགག་པ། །ཞེས་སོགས་ཀྱི་
སྐབས་སུ་ལས་འབྲས་ཀྱི་འབྲེལ་བ་ཆེས་འཐད་པའི་ཡོན་ཏན་བཤད་
པ་ལ། མཚམས་སྦྱར་གྱི་དོན་བཤད། རྩ་བའི་ཚིག་དོན་བཤད་པ་དང་།
དེ་ལས་འཕྲོས་པའི་དོན་བཤད་པ་དང་གསུམ་ལས། དང་པོ་ནི། རང་
བཞིན་གྱིས་སྐྱེ་བ་བདེན་པ་གཉིས་ཆར་དུ་བཀག་པ་ལ་བརྟེན་ནས།
རྟག་ཆད་ཀྱི་མཐའ་སྤོང་སླ་བའི་ཡོན་ཏན་ཡོད་པར་མ་ཟད། ལས་

འབྲས་ཀྱི་རྟེན་དུ་གྱུར་པའི་ཀུན་གཞི་ཁས་ལེན་མི་དགོས་པ་སོགས་
གྲུབ་མཐའ་འོག་མ་པ་རྣམས་དང་ཐུན་མོང་མ་ཡིན་པའི་ཁྱད་ཆོས་དུ་
མའི་ཡོན་ཏན་ཡོད་དེ། རང་འགྲེལ་ལས། བདེན་པ་གཉིས་ཀར་ཡང་
རང་བཞིན་མེད་པས་རྟག་པ་དང་ཆད་པར་ལྟ་བ་རྒྱང་རིང་དུ་སྤངས་
པ་འབའ་ཞིག་ཏུ་མ་ཟད་ཀྱི། ལས་རྣམས་འགགས་ནས་ཡུན་རིང་དུ་
ལོན་ཡང་ལས་རྣམས་ཀྱི་འབྲས་བུ་དང་འབྲེལ་བ་ནི། ཀུན་གཞིའི་རྣམ་
པར་ཤེས་པ་དང་། སེམས་ཀྱི་རྒྱུན་དང་། ཆུད་མི་ཟ་བ་དང་། ཐོབ་པ་
ལ་སོགས་པ་ཡོངས་སུ་རྟོགས་པར་མེད་པར་ཡང་འཐད་པ་ཡིན་ནོ། །
ཞེས་གསུངས་པའི་ཕྱིར། གྲུབ་མཐའ་འོག་མ་རྣམས་དང་ཐན་མོང་མ་
ཡིན་པའི་ཁྱད་ཆོས་ཀྱི་གཙོ་བོ་ལ་དུ་མ་ཡོད་དེ། རྩ་བའི་དམ་བཅའ་
བརྒྱད༑ འཕྲོས་པ་ཡན་ལག་ལྟ་བུའི་དམ་བཅའ་དང་བཅས་པ་ཡོད་
པའི་ཕྱིར། དང་པོ་ལ་བརྒྱད་ཡོད་དེ། རང་བཞིན་གྱིས་མ་གྲུབ་པ་
གཞིར་བྱས་པའི་སྒོ་ནས། འཕགས་པ་ལ་སྟོང་ཉིད་མངོན་སུམ་དུ་
རྟོགས་མྱོང་དང་། བདེན་འཛིན་ཉོན་སྒྲིབ་དང་། ཕྱི་དོན་ཡོད་པ་དང་།
ཞིག་པ་དངོས་པོར་ཡོད་པ་དང་བཅས་པའི་སྒྲུབ་པའི་དམ་བཅའ་
བཞི་དང་། ཀུན་གཞི་མེད་པ་དང་། རང་རིག་མེད་པ་དང་། རང་རྒྱུད་
ཀྱི་གཏན་ཚིགས་མེད་པ་དང་། གཞན་སྐྱེ་མི་འདོད་པ་དང་བཅས་པའི་
དགག་པའི་དམ་བཅའ་བཞི་དང་བཅས་པའི་བརྒྱད་ཡོད་པའི་ཕྱིར།
འཕྲོས་པ་ཡན་ལག་ལྟ་བུ་ལ་དུ་མ་ཡོད་དེ། ཚུར་མཐོང་གི་རྒྱུད་ལ་རྣལ་
(༡༡༤བ) འབྱོར་མངོན་སུམ་ཡོད་པ་དང་། མྱང་འདས་གཉིས་ཀྱི་
ནང་ནས་དང་པོར་ལྷག་མེད་མྱང་འདས་མངོན་དུ་བྱེད་པ་དང་།

འགོག་བདེན་ལ་དོན་དམ་བདེན་པས་ཁྱབ་པ་དང་། སྟོང་ཉིད་མངོན་
སུམ་དུ་རྟོགས་པའི་མཉམ་གཞག་ཡེ་ཤེས་ཁྱད་པར་བ་ཞིག་ཐུན་མོང་
མ་ཡིན་པའི་འགོག་སྙོམས་སུ་འདོད་པ་དང་། ཡང་དག་ཀུན་རྫོབ་མི་
བཞེད་པ་དང་། སྒྲིབ་གཉིས་ལམ་གང་གི་གནས་སྐབས་སུ་སྤོང་ཚུལ་
ཐུན་མོང་མ་ཡིན་པ་དང་། སྟོང་ཉིད་མངོན་སུམ་དུ་རྟོགས་པའི་སློབ་
པའི་མཉམ་གཞག་ཡེ་ཤེས་ལ་གཞི་ཤེས་ཀྱིས་ཁྱབ་པ་དང་། སློབ་པའི་
རྒྱུད་ཀྱི་གཉིས་སྣང་ཅན་གྱི་ཤེས་པ་ལ་ཟག་བཅས་ཀྱིས་ཁྱབ་པ་དང་།
དེ་ཡིན་ན་རང་གི་སྣང་བ་ལ་ཚད་མ་ཡིན་དགོས་པ་དང་། རང་གི་
གཞལ་བྱ་ལ་འཁྲུལ་པའི་ཚད་མ་ཡོད་པ་དང་། གཞི་གྲུབ་ན་ལྐོག་གྱུར་
མངོན་གྱུར་གཉིས་ཀ་ཡིན་དགོས་པ་དང་། བཅད་ཤེས་ལ་ཚད་
མས་ཁྱབ་པ་སོགས་དུ་མ་ཡོད་པའི་ཕྱིར། རྩ་བའི་དམ་བཅའ་བརྒྱད་པོ་
ཁས་ལེན་པ་དེ། རང་གི་མཚན་ཉིད་ཀྱིས་མ་གྲུབ་པ་ཁས་ལེན་པ་ལ་
ཐུག་པ་ཡིན་ཏེ། དེ་དག་ཁས་མི་ལེན་པ་དེ། རང་གི་མཚན་ཉིད་ཀྱིས་
གྲུབ་པ་ཁས་ལེན་པ་ལ་ཐུག་པའི་ཕྱིར། འཕགས་པ་ལ་སྟོང་ཉིད་མངོན་
སུམ་དུ་རྟོགས་མྱོང་གིས་མ་ཁྱབ་པར་འདོད་པ་དེ། རང་གི་མཚན་ཉིད་
ཀྱིས་གྲུབ་པ་ཁས་ལེན་པ་ལ་ཐུག་པ་ཡིན་པའི་ཕྱིར་ཏེ། ཆོས་དང་གང་
ཟག་རང་གི་མཚན་ཉིད་ཀྱིས་གྲུབ་པར་ཁས་བླངས་པ་ལ་བརྟེན་ནས།
དེ་གཉིས་རང་གི་མཚན་ཉིད་ཀྱིས་གྲུབ་པར་འཛིན་པའི་རྟོག་པ
གཉིས་པོ་དེ་རིམ་པ་བཞིན་དུ་ཆོས་ཀྱི་བདག་འཛིན་དང་། གང་ཟག་
གི་བདག་འཛིན་དུ་ཁས་མ་བླངས་ཤིང་། དེ་ལ་བརྟེན་ནས་གང་ཟག་
གི་བདག་མེད་ཕྲ་མོ་མངོན་སུམ་དུ་རྟོགས་ན། སྟོང་ཉིད་མངོན་སུམ་དུ་

རྟོགས་པས་མ་ཁྱབ་པ་དང་། འཕགས་པ་ལ་སྟོང་ཉིད་མངོན་སུམ་དུ་
རྟོགས་མྱོང་གིས་མ་ཁྱབ་པར་ཁས་བླངས་པའི་ཕྱིར། བདེན་འཛིན་
ཉོན་སྒྲིབ་ཏུ་མི་འདོད་པ་རང་གི་མཚན་ཉིད་ཀྱིས་གྲུབ་པ་ཁས་བླངས་
པ་ལ་ཐུག་པ་ཡིན་ཏེ། ཆོས་དང་གང་ཟག་རང་ངོས་ནས་གྲུབ་པ་ཁས་
བླངས༑ དེ་ལ་བརྟེན་ནས་དེ་དག་བདེན་པར་འཛིན་པའི་བདེན་
འཛིན་དེ། ཐར་པ་འཐོབ་པ་ལ་ངེས་པར་སྤོང་མི་དགོས་པར་ཁས་ལེན་
པའི་ཕྱིར། ཕྱི་དོན་མི་འདོད་པ་རང་གི་མཚན་ཉིད་ཀྱིས་གྲུབ་པ་ཁས་
བླངས་པ་ལ་ཐུག་པ་ཡིན་ཏེ། ནང་གི་ཤེས་པས་ཕྱི་རོལ་གྱི་སྔོན་པོ་
མཐོང་༑ ཞེས་པ་ཙམ་གྱིས་མ་ཚིམ་པར་བརྟགས་དོན་བཙལ་བའི་ཚེ་ན་
སྔོན་པོ་དེ་སྔོན་(༡༡༥ན) འཛིན་ཤེས་པའི་རྫས་སུ་སྐྱེ་བར་ཁས་ལེན་
པའི་ཕྱིར། ཞིག་པ་དངོས་པོར་མི་འདོད་པ་རང་གི་མཚན་ཉིད་ཀྱིས་
གྲུབ་པར་ཁས་བླངས་པ་ལ་ཐུག་པ་ཡིན་ཏེ། མྱུ་གུ་རང་གྲུབ་དུས་ཀྱི་
སྐད་ཅིག་གཉིས་པའི་དུས་སུ་ཞིག་ཅེས་པ་ཙམ་གྱིས་མ་ཚིམ་པར
བརྟགས་དོན་བཙལ་བའི་ཚེ། དེ་རང་གྲུབ་དུས་ཀྱི་སྐད་ཅིག་གཉིས་
པའི་དུས་སུ་མི་སྡོད་པའི་ཆ་དེའི་ཞིག་པའི་མཚན་གཞིར་ཁས་བླངས་
པའི་ཕྱིར། ཀུན་གཞི་ཁས་ལེན་པ་རང་གི་མཚན་ཉིད་ཀྱིས་གྲུབ་པ་ཁས་
བླངས་པ་ལ་ཐུག་པ་ཡིན་ཏེ། བདག་གིས་ལས་འདི་ལྟ་བུ་བྱས་པས།
འབྲས་བུ་འདི་མྱོང་ངོ་ཞེས་པ་ཙམ་གྱིས་མ་ཚིམ་པར་བརྟགས་དོན་
བཙལ་བའི་ཚེ་ན། རྣམ་ཤེས་ཚོགས་དྲུག་ལས་དོན་གཞན་པའི་རྣམ་
ཤེས་ཀྱི་སྟེང་དུ་བག་ཆགས་བཞག་པ་རྣམས་སྨིན་པ་ལ་བརྟེན་ནས།
དགེ་མི་དགེའི་རྣམ་སྨིན་གྱི་འབྲས་བུ་མྱོང་དགོས་པར་ཁས་བླང་

པའི་ཕྱིར། རང་རིག་འདོད་པ་རང་གི་མཚན་ཉིད་ཀྱིས་གྲུབ་པ་ཁས་
བླངས་པ་ལ་ཐུག་པ་ཡིན་ཏེ། སྔོན་པོ་གཞལ་སྟོབས་ཀྱིས་སྔོན་འཛིན
དབང་པོའི་མངོན་སུམ་གྲུབ་ཅེས་པ་ཙམ་གྱིས་མ་ཚིམ་པར་བརྟགས་
དོན་བཙལ་བའི་ཚེ་ན། ཁ་ནང་ཁོ་ན་ལ་ཕྱོགས་ཤིང་། གཉིས་སྣང་
ཐམས་ཅད་དང་བྲལ་བའི་འཛིན་རྣམ་ཡན་གར་བ་ཞིག་གིས་གྲུབ་
པར་ཁས་ལེན་པའི་ཕྱིར། རང་རྒྱུད་ཀྱི་གཏན་ཚིགས་འདོད་པ་རང་གི་
མཚན་ཉིད་ཀྱིས་གྲུབ་པར་ཁས་བླངས་པ་ལ་ཐུག་པ་ཡིན་ཏེ། རྒོལ་བ་
སྔ་ཕྱི་གཉིས་ཀས་ཤེས་འདོད་ཆོས་ཅན་ཚད་མས་གྲུབ་ཅིང་། ཁྱད་པར་
ཕྱིར་རྒོལ་གྱིས་ཚད་མས་གྲུབ་པར་ཁས་བླངས་པའི་ཁས་བླངས་ལ་ལ་
དཀྲིས་ཏེ་བཀོད་པའི་གཏན་ཚིགས་ལ་བརྟེན་ནས། རྗེས་དཔག་བསྐྱེད་
མི་ནུས་པར་དེ་གཉིས་ཀྱིས་ཚད་མས་གྲུབ་ཚུལ་མཐུན་སྣང་བའི་
གཏན་ཚིགས་ལ་བརྟེན་ནས་རྗེས་དཔག་བསྐྱེད་དགོས་པར་ཁས་
བླངས་པའི་ཕྱིར། གཞན་སྐྱེ་འདོད་པ་རང་གི་མཚན་ཉིད་ཀྱིས་གྲུབ་པ་
ཁས་བླངས་པ་ལ་ཐུག་པ་ཡིན་ཏེ། མྱུ་གུ་ས་བོན་ལས་སྐྱེ་ཞེས་པ་ཙམ་
གྱིས་མ་ཚིམ་པར། བརྟགས་དོན་བཙལ་བའི་ཚེ་ན་རང་ལས་ངོ་བོ་ཐ་
དད་པའི། རང་གི་མཚན་ཉིད་ཀྱིས་གྲུབ་པའི་ས་བོན་ལས་སྐྱེ་བར་ཁས་
བླངས་པའི་ཕྱིར།
ཐལ་འགྱུཪ་ཐུན་མིན་གྱི་ལས་འབྲས་རྣམ་གཞག 
༈ གཉིས་པ་རྩ་བའི་ཚིག་དོན་བཤད་པ་ལ། རྩོད་པ་དང་ལན་
གཉིས༑ དང་པོ་ལ་ཁ་ཅིག །དགེ་མི་དགེའི་ལས་དང༌། རྣམ་སྨིན་གྱི་

འབྲས་བུ་ཡིད་འོང་དང་ཡིད་མི་འོང་གི་བར་དུ་བསྐལ་པ་ལ་སོགས་
པས་(༡༡༥བ) ཆོད་པ་ཡོད་ཅིང༌། ལས་དེ་གཉིས་ཀྱིས་འབྲས་བུ་དེ་
གཉིས་བསྐྱེད་པར་ཁས་ལེན་དགོས། ལས་དེ་གཉིས་ཀྱིས་འབྲས་བུ་
སྐྱེས་མ་ཟིན་པའི་བར་དུ། ལས་དེ་གཉིས་གནས་སམ་མི་གནས་དང་པོ་
ལྟར་ན་ལས་རྟག་པར་འགྱུར་བས་ཁྱོད་ཀྱི་ལུགས་ལ་མི་འཐད། གཉིས་
པ་ལྟར་ན་མི་འཐད་དེ། ལས་ཞིག་པ་དངོས་པོར་མེད་པའི་ཕྱིར། ལས་
དེ་གཉིས་ཀྱིས་འབྲས་བུ་དེ་གཉིས་བསྐྱེད་པར་ཁས་ལེན་དགོས་པ
ཡིན་ཏེ། མདོ་ལས། ལུས་ཅན་རྣམས་ཀྱི་ལས་རྣམས་ནི། །བསྐལ་པ་
བརྒྱར་ཡང་ཆུད་མི་ཟ། །ཚོགས་ཤིང་དུས་ལ་བབས་པ་ན། །འབྲས་བུ་
སྨིན་པ་ཉིད་དུ་འགྱུར། །ཞེས་གསུངས་པའི་ཕྱིར་ཟེར་ན།
གཉིས་པ་ལན་བཤད་པ་ལ། གྲུབ་མཐའ་འོག་མ་པས་ལན་འདེབས་
པའི་ཚུལ་དང་། རང་ལུགས་ཀྱིས་ལན་འདེབས་པའི་ཚུལ་གཉིས་ལས།
དང་པོ་ལ། ཁ་ཆེ་བྱེ་བྲག་སྨྲ་བ་ལས་གཞན་པའི་བྱེ་བྲག་ཏུ་སྨྲ་བ་ཁ་
ཅིག་ན་རེ། དགེ་མི་དགེ་བའི་ལས་དང་། རྣམ་སྨིན་གྱི་འབྲས་བུའི་བར་
དུ་བསྐལ་པ་ལ་སོགས་པས་ཆོད་པ་ཡོད་ཅིང་། ལས་དེ་གཉིས་ཀྱིས་
འབྲས་བུ་དེ་གཉིས་བསྐྱེད་མ་ཟིན་གྱི་བར་དུ་ལས་དེ་མི་གནས་ཀྱང་།
ལས་དེ་གཉིས་ཀྱིས་འབྲས་བུ་དེ་གཉིས་མ་བསྐྱེད་པའི་སྐྱོན་མེད་དེ།
ལས་དེ་གཉིས་ལས་དོན་གཞན་པའི་ཐོབ་པ་རྫས་གྲུབ་ལྡན་མིན་འདུ་
བྱེད་ཅིག་གིས་རྣམ་སྨིན་གྱི་འབྲས་བུ་བསྐྱེད་པའི་ཕྱིར་ཞེས་ཟེར། ཡང་
དེ་ལས་གཞན་པའི་བྱེ་བྲག་ཏུ་སྨྲ་བ་ཁ་ཅིག་ན་རེ། དེ་ལྟ་བུའི་སྐྱོན་མེད་
དེ༑ ལས་དེ་གཉིས་ལས་དོན་གཞན་པའི་བུ་ལོན་གྱི་སྤངས་རྒྱ་སྟེ་ཡི་གེ་

དང་འདྲ་བ་ཆུད་མི་ཟ་བ་རྫས་གྲུབ་ལྡན་མིན་འདུ་བྱེད་ཅིག་གིས་རྣམ་
སྨིན་གྱི་འབྲས་བུ་བསྐྱེད་པའི་ཕྱིར། ཞེས་འདོད་པ་ཡིན་ཏེ། རྩ་ཤེས་
ལས༑ གང་ཕྱིར་ལས་ནི་སྐྱེ་བ་མེད། །འདི་ལྟར་རང་བཞིན་མེད་དེའི་
ཕྱིར༑ །གང་ཕྱིར་དེ་ནི་མ་སྐྱེས་པ། །དེ་ཕྱིར་ཆུད་ཟར་མི་འགྱུར་རོ། །
ཞེས་གསུངས་པའི་ཕྱིར། ཁ་ཆེ་བྱེ་བྲག་ཏུ་སྨྲ་བ་ན་རེ། དེ་ལྟ་བུའི་སྐྱོན་
མེད་དེ། ཕུང་པོའི་རྒྱུན་ལ་ལས་ཀྱི་བག་ཆགས་བསྒོས་ནས། དེ་སྨིན་པ་
ན་རྣམ་སྨིན་གྱི་འབྲས་བུ་འབྱིན་པར་འདོད་པ་ཡིན་ཏེ། ཕུང་པོའི་རྒྱུན་
འདི་དག་ལ་དགེ་མི་དགེའི་འབྲས་བུ་ཡོད་པ་ཉིད། ཅེས་པ་དང། དེའི་
ཐད་ཀྱི་འགྲེལ་པ་ལས། བདག་ཏུ་མངོན་པར་བརྗོད་པ་གང་ཡིན་པ་དེ་
ནི༑ ཕུང་པོའི་རྒྱུན་འདི་ཁོ་ན་ལ་འཇུག་གི་བརྗོད་པར་བྱ་བ་གཞན་
དག་ལ་ནི་མ་ཡིན་ནོ། །ཞེས་གསུངས་པའི་ཕྱིར། དབུ་མ་རང་རྒྱུད་པ་ཁ་
ཅིག་དང་ལུང་གི་རྗེས་འབྲང་གི་སེམས་ཙམ་པ་རྣམས་ན་རེ། དེ་ལྟ་
བུའི་སྐྱོན་མེད་དེ། ཀུན་(༡༡༦ན) གཞིའི་རྣམ་ཤེས་ཀྱི་སྟེང་དུ་ལས་
ཀྱི་བག་ཆགས་བཞག །དེ་ལ་ཕྱིས་རྐྱེན་གྱིས་གསོས་བཏབ་ནས་རྣམ་
སྨིན་གྱི་འབྲས་བུ་འབྱིན་པའི་ཕྱིར། ཞེས་ཟེར། མདོ་སྡེ་པ་དང་། རིགས་
པའི་རྗེས་འབྲང་གི་སེམས་ཙམ་པ་དང་། རྣལ་འབྱོར་སྤྱོད་པའི་དབུ་མ་
རང་རྒྱུད་པ་དང་། ལེགས་ལྡན་འབྱེད་དང་བཅས་པ་རྣམས་ན་རེ། དེ་
ལྟ་བུའི་སྐྱོན་མེད་དེ། ལས་ཞིག་པ་ན་ཡིད་ཀྱི་རྣམ་པར་ཤེས་པའི་སྟེང་
དུ་ལས་ཀྱིས་བག་ཆགས་བཞག །དེ་ལ་ཕྱིས་རྐྱེན་གྱིས་གསོས་བཏབ་
ནས༑ རྣམ་སྨིན་གྱི་འབྲས་བུ་འབྱིན་པའི་ཕྱིར་ཞེས་འདོད་པ་ཡིན་ཏེ།
དེ་སྐད་དུ། རྟོག་གེ་འབར་བ་ལས། ཁོ་བོ་ཅག་ཀྱང་ཐ་སྙད་དུ་རྣམ་པར་

ཤེས་པ་ལ་བདག་གི་སྒྲ་དངོས་སུ་འདོགས་ཏེ། རྣམ་པར་ཤེས་པ་ཡང་
སྲིད་པར་སྐྱེ་བ་ལེན་པའི་ཕྱིར་བདག་ཡིན་ནོ། །ཞེས་གསུངས་པའི་ཕྱིར།
༈ གཉིས་པ་རང་ལུགས་ཀྱི་ལན་འདེབས་ཚུལ་ལ། དགེ་མི་དགེ་
བའི་ལས་དང་། རྣམ་སྨིན་གྱི་འབྲས་བུ་ཡིད་འོང་དང་ཡིད་མི་འོང་གི་
བར་དུ་བསྐལ་པ་ལ་སོགས་པས་ཆོད་པ་ཡོད་ཅིང་། ལས་དེ་གཉིས་
རྣམ་སྨིན་གྱི་འབྲས་བུ་ཡིད་འོང་དང་ཡིད་མི་འོང་མ་བསྐྱེད་ཀྱི་བར་དུ་
མི་གནས་ཀྱང་། ལས་དེས་འབྲས་བུ་དེ་གཉིས་མི་བསྐྱེད་པའི་སྐྱོན་མེད་
དེ༑ ལས་འཇིག་པ་ན་རང་བཞིན་གྱིས་མི་འཇིག་ཅིང་། ཕུང་པོ་ལ་
བཏགས་པའི་ང་ཙམ་གྱི་སྟེང་དུ་ལས་ཀྱི་བག་ཆགས་བཞག །དེ་ལ་ཕྱིས་
རྐྱེན་གྱིས་གསོས་བཏབ་ནས་རྣམ་སྨིན་གྱི་འབྲས་བུ་ཡིད་འོང་དང་
ཡིད་མི་འོང་བསྐྱེད་པའི་ཕྱིར། དེ་ལྟར་རང་བཞིན་གྱིས་མི་འགག་ཅིང་
ཕུང་པོ་ལ་བཏགས་པའི་ང་ཙམ། བག་ཆགས་བསྒོ་གཞི་མཐར་ཐུག་ཏུ་
འདོད་པའི་ལུགས་འདི་ལ། ཀུན་གཞི་ཁས་ལེན་པའི་གྲུབ་མཐའ་སྨྲ་
བས་གང་ཟག་གནས་འགྱུར་གྱི་རིགས་པས་མི་གནོད་པའི་ཕྱིར། སྲིད་
རྩེའི་རྟེན་ཅན་གྱི་ཕྱིར་མི་འོང་འབྲས་གནས་ཀྱིས་ཅི་ཡང་མེད་ཀྱིས་
དངོས་གཞི་ལ་བརྟེན་ནས་ཉན་ཐོས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་
འཛིན་མངོན་དུ་བྱེད་པ་དེའི་ཚེ་ན། སྲིད་རྩེའི་སས་བསྡུས་པས་
བཏགས་གཞིར་གྱུར་པའི་ཕུང་པོ་མེད་ཀྱང་། དེ་ལ་བཏགས་པའི་ང་
ཙམ་དེ་སྲིད་རྩེའི་སས་བསྡུས་པས། དེ་ལྟ་བུའི་རྩོད་པ་ལ། རང་རྒྱུད་པ་
མན་ཆད་ཀྱིས་ལན་དོན་མཐུན་མི་ཐེབས་ཤིང་། ཐལ་འགྱུར་བས་ལན་
དོན་མཐུན་ཐེབས་པའི་ཕྱིར། དེར་ཐལ། རང་རྒྱུད་པ་མན་ཆད་ཀྱིས་

ལས་རང་བཞིན་གྱིས་འགག་ཅིང་། ལས་ཀྱི་བག་ཆགས་བསྒོ་གཞི་ཐ་
སྙད་བརྟགས་(༡༡༦བ) པའི་བརྟགས་དོན་བཙལ་བའི་ཚེ་ན་རྙེད་
པར་ཁས་བླངས། ཐལ་འགྱུར་བས་དེ་ལྟར་ཁས་མ་བླངས་པའི་ཕྱིར།
དགེ་མི་དགེའི་ལས་ཀྱི་བག་ཆགས་བསྒོ་གཞི་མ་བརྟགས་མ་དཔྱད་
པར་འཇོག་པའི་ལུགས་འདི་ལ། ཉན་ཐོས་མཐོང་ལམ་བར་ཆད་མེད་
ལམ་པའི་གདགས་གཞིའི་ཕུང་པོ་ལྔ་པོ་གང་རུང་དེ། ཤེས་སྒྲིབ་ལྷན་
སྐྱེས་ཀྱི་བག་ཆགས་ཀྱིས་མ་གོས་ཀྱང་། དེ་འདྲ་བའི་གང་ཟག་དེ། དེའི་
བག་ཆགས་ཀྱིས་གོས་པ་མི་འགལ་ཏེ། དཔེར་ན། སྲིད་རྩེའི་རྟེན་ཅན་
གྱི་ཕྱིར་མི་འོང་དེ། ཅི་ཡང་མེད་ཀྱི་དངོས་གཞི་ལ་བརྟེན་ནས་ཉན་
ཐོས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་འཛིན་མངོན་དུ་བྱས་པ་དེའི་ཚེ་
ན། གདགས་གཞི་ཕུང་པོ་བཞི་པོ་དེ་སྲིད་རྩེའི་སས་བསྡུས་མ་ཡིན་
ཀྱང་༑ དེ་འདྲ་བའི་གང་ཟག་དེ་སྲིད་རྩེའི་སས་བསྡུས་ཡིན་པ་ལྟ་བུ་
ཡིན་པའི་ཕྱིར། ཉན་ཐོས་མཐོང་ལམ་བར་ཆད་མེད་ལམ་པའི་
གདགས་གཞི་ཕུང་པོ་ལྔ་པོ་དེ། ཤེས་སྒྲིབ་ལྷན་སྐྱེས་ཀྱི་བག་ཆགས་ཀྱིས་
མ་གོས་ཏེ། དེའི་གཟུགས་ཕུང་ཡང་དེས་མ་གོས། ཚོར་བའི་ཕུང་པོ་
དང་༑ འདུ་ཤེས་ཀྱི་ཕུང་པོ་དང་། འདུ་བྱེད་ཀྱི་ཕུང་པོ་དང་། རྣམ་པར་
ཤེས་པའི་ཕུང་པོ་ཡང་དེས་མ་གོས་པའི་ཕྱིར། ཚོར་ཕུང་དེས་མ་གོས་
པར་ཐལ། དེའི་རྒྱུད་ལ་དབང་ཤེས་རང་རིག་ཀུན་གཞི་མེད། ཡིད་ཤེས་
རྣམས་ཟག་མེད་ཀྱི་ངོ་བོར་གྱུར་ཟིན་པའི་ཕྱིར། ཀུན་གཞི་ཁས་ལེན་
པའི་རང་རྒྱུད་པ་དང་སེམས་ཙམ་པ་གཉིས་ཀྱི་ལུགས་ལ་ཉན་ཐོས་
མཐོང་ལམ་བར་ཆད་མེད་ལམ་པས་ཤེས་སྒྲིབ་ལྷན་སྐྱེས་མ་སྤངས་

ཀྱང་༑ རྐྱེན་མ་ཚང་བའི་དབང་གིས་དེའི་རྒྱུད་ལ་ཤེས་སྒྲིབ་ལྷན་སྐྱེས་
མེད་དེ། ཕུང་པོ་ལ་བཏགས་པའི་ང་ཙམ་ཡང་དེའི་བག་ཆགས་བསྒོ་
གཞིར་ཁས་མ་བླངས། གདགས་གཞི་ཕུང་པོ་ལྔ་པོ་ཡང་དེའི་བག་
ཆགས་ཀྱིས་མ་གོས་པར་གོང་དུ་བསྒྲུབས་ཟིན་པའི་ཕྱིར། རྟགས་དང་
པོ་དེར་ཐལ། ཕུང་པོ་ལ་བཏགས་པའི་ང་ཙམ་བག་ཆགས་བསྒོ་གཞིར་
འདོད་པ་ལུགས་འདིའི་ཐུན་མོང་མ་ཡིན་པའི་ཁྱད་ཆོས་ཡིན་པའི་ཕྱིར།
དེར་ཐལ། བྱང་ཆུབ་ལམ་རིམ་ལས། དེའི་ཕྱིར་ང་ཙམ་ལ་བདག་ཏུ་
ཞེས་པ་ཐ་སྙད་དུ་ཡོད་པ་དང་། ཞེས་དང་། འོག་ཏུ་དེ་འདྲ་བའི་གང་
ཟག་ངོས་འཛིན་པའི་ལུགས་བླ་ན་མེད་པ་འདིའི་ཁྱད་ཆོས་སོ། །ཞེས་
གསུངས་པའི་ཕྱིར།
ཀུན་གཞི་འགོག་ཚུལ་དང་དུས་གསུམ། ཨཐཱ
༈ གསུམ་པ་འཕྲོས་དོན་བཤད་པ་ལ། ལས་རང་བཞིན་གྱིས་མི་
འགགས་པ་དེ། ལས་འབྲས་ཀྱི་རྟེན་དུ་གྱུར་པའི་ཀུན་གཞི་ཁས་ལེན་
དགོས་པས་ཀུན་གཞི་ཁས་ལེན་(༡༡༧ན) མི་དགོས་པའི་རྒྱུ་མཚན་
དུ་འགྲོ་ཚུལ་བཤད་པ་དང་། དེའི་རྟེན་དུ་གྱུར་པའི་ཀུན་གཞི་མེད་
ཀྱང་ལས་ཀྱི་བག་ཆགས་བསྒོ་གཞི་ཇི་ལྟར་འཇོག་ཚུལ་བཤད་པ་དང་།
དེ་ལ་རྩོད་པ་སྤོང་བ་དང་གསུམ། དང་པོ་ལ། རྩོད་པ་དང་། ལན་
གཉིས༑ དང་པོ་ལ་ཁ་ཅིག་ན་རེ། ལས་རང་བཞིན་གྱིས་མི་འགགས་
ཀྱང་༑ ཐ་སྙད་དུ་ལས་འགགས་པ་ཁས་ལེན་དགོས་པས་སྔར་གྱི་དོགས་
པ་དེ་སོ་ན་གནས་པ་ཡིན་ཏེ། ལས་ཞིག་པ་དངོས་པོ་མ་ཡིན་པས། རྣམ་

འཇོག་པའི་ལུགས་ལ། མྱུ་གུ་ཞིག་པ་དེའི་ཚེ་ན། མྱུ་གུའི་ཆ་ཤས་ཀྱི་
དངོས་པོ་ཐམས་ཅད་ལོག །ཀ་བ་ལ་སོགས་པའི་དངོས་པོ་གཞན་གྱི་ངོ་
བོ་མ་ཐོབ་ཀྱང་། མྱུ་གུའི་ཞིག་པ་དངོས་པོར་ཁས་བླང་དུ་རུང་བ་ཡིན་
པའི་ཕྱིར། དེར་ཐལ།(༡༡༧བ) དཔེར་ན། སྐྱེས་བུ་ལྷས་བྱིན་གྱི་ཕུང་
པོ་རེ་རེ་བ་དང་། ཚོགས་ཙམ་དང་། དབྱིབས་དང་། དེ་ལས་གཞན་
པའི་དོན་གང་ཡང་། ལྷས་བྱིན་དུ་མེད་པ་དང་ལྷས་བྱིན་དེ་རྣམས་
གང་རུང་དུ་མ་གྲུབ་ཀྱང་། དེ་རྣམས་ལ་བཏགས་པའི་ལྷས་བྱིན་དངོས་
པོར་འཇོག་པ་ལྟ་བུ་ཡིན་པའི་ཕྱིར། 
གཉིས་པ། དུས་གསུམ་སྤྱིའི་རྣམ་གཞག་བཤད་པ་ལ། གྲུབ་མཐའ་
འོག་མ་རྣམས་ཀྱི་ལུགས་བརྗོད་པ་དང་། ཐལ་འགྱུར་བ་རང་ལུགས་
བཞག་པ་གཉིས། དང་པོ་ལ། བྱེ་བྲག་ཏུ་སྨྲ་བ་རྣམས་མྱུ་གུ་ལ་སོགས་པ་
རེ་རེ་ཡང་དུས་གསུམ་དུ་འཇོག་པས། མྱུ་གུ་དེ་རང་གི་འདས་མ་
འོངས་ཀྱི་དུས་སུ་ཡོད་པར་འདོད་དོ། །དེ་ཡང་བཙུན་པ་ཆོས་སྐྱོབ་ནི།
མྱུ་གུ་མ་འོངས་པ་ནས་ད་ལྟར་བ་དང་། ད་ལྟར་བ་ནས་འདས་པར་
འཇུག་པ་ན། དངོས་པོ་འགྱུར་བ་ཡིན་ལ་རྫས་འགྱུར་བ་མ་ཡིན་ཏེ།
དཔེར་ན། གསེར་གྱི་སྣོད་གཅིག་རྒྱན་གཞན་དུ་གྱུར་པའི་ཚེ། དངོས་པོ་
འགྱུར་བ་ཡིན་གྱི་རྫས་འགྱུར་བ་མ་ཡིན་པའི་ཕྱིར། བཙུན་པ་དབྱངས་
སྒྲོགས་ནི། མྱུ་གུ་ལྟ་བུའི་དུས་རེ་རེ་ཡང་དུས་གསུམ་གའི་མཚན་ཉིད་
དང་ལྡན་མོད་ཀྱང་། གང་ཤས་ཆེ་བ་དེའི་སྒོ་ནས་འདས་པ་ལ་སོགས་
པར་འཇོག་སྟེ། དཔེར་ན། སྐྱེས་བུ་ཞིག་བུད་མེད་གཅིག་ལ་ཆགས་པ་
ཤས་ཆེ་བར་གྱུར་པའི་ཚེ། བུད་མེད་གཞན་ལ་ཆགས་བྲལ་མ་བྱས་པ་

ལྟ་བུ་ཡིན་པའི་ཕྱིར། ཞེས་ཟེར་རོ། །བཙུན་པ་དབྱིག་བཤེས་ནི། མྱུ་གུ་
ལ་སོགས་པའི་དངོས་པོ་གཅིག་ཉིད་ཀྱང་མ་འོངས་པ་ལ་སོགས་པའི་
གནས་སྐབས་སོ་སོར་ཕྱིན་པ་ན་མ་འོངས་པ་ལ་སོགས་པར་འཇོག་སྟེ།
རིལ་བུ་གཅིག་གཅིག་དང་བརྒྱ་དང་སྟོང་གི་ཤོ་མིག་ཏུ་རིམ་གྱི་བཞག་
པ་ན། གཅིག་དང་བརྒྱ་དང་སྟོང་གི་ཐ་སྙད་བྱེད་པ་བཞིན་ནོ། །ཞེས་
ཟེར་རོ། །བཙུན་པ་སངས་རྒྱས་ལྷ་ནི། བུད་མེད་གཅིག་ཉིད་རང་གི་མ་
ལ་བལྟོས་ནས་བུ་མོ་དང་། རང་གི་བུ་མོ་ལ་བལྟོས་ནས་མར་འཇོག་པ་
དེ་བཞིན་དུ། དངོས་པོ་གཅིག་ཉིད་ཀྱང་རང་གི་སྐད་ཅིག་སྔ་མ་ལ་
བལྟོས་ནས་མ་འོངས་པ་དང་། ཕྱི་མ་ལ་བལྟོས་ནས་འདས་པར་འཇོག་
གོ །ཞེས་ཟེར་རོ། །ལུགས་དང་པོ་མི་འཐད་དེ། མྱུ་གུ་ལྟ་བུའི་དངོས་པོ་
རྣམས་དུས་གསུམ་དུ་འཇོག་པ་དེའི་ཚེ་ན། དངོས་པོ་འགྱུར་ཞིང་རྫས་
མི་འགྱུར་བར་འདོད་པ་ནི། གྲངས་ཅན་གྱིས་དངོས་པོ་རྣམས་རང་
བཞིན་གཅིག་ལ་རྣམ་འགྱུར་ཐ་དད་དུ་འདོད་པ་དང་མཚུངས་པའི་
ཕྱིར༑ ལུགས་གཉིས་པ་མི་འཐད་དེ། དུས་གསུམ་རེ་རེ་ཡང་དུས་གསུམ་
གྱི་མཚན་ཉིད་དང་ལྡན་ན། དུས་གསུམ་འཆོལ་བར་འགྱུར་བའི་
(༡༡༨ན) ཕྱིར༑ ལུགས་གསུམ་པ་ཡང་མི་འཐད་དེ། དེ་ལྟར་ན་མྱུ་གུ་
ལྟ་བུའི་དངོས་པོ་རྣམས། རང་གི་འདས་མ་འོངས་ཀྱི་བྱ་བ་རྣམས་དང་
ངོ་བོ་ཐ་དད་ཡིན་ནམ། ངོ་བོ་གཅིག་ཡིན། དང་པོ་ལྟར་ན་དེ་དངོས་པོ་
མ་ཡིན་པར་ཐལ། དེ་རང་གི་འདས་མ་འོངས་ཀྱི་བྱ་བ་དང་ངོ་བོ་ཐ་
དད་ཡིན་པའི་ཕྱིར། གཉིས་པ་ལྟར་ན། མྱུ་གུ་ལྟ་བུའི་དངོས་པོ་རྣམས།
རང་གི་འདས་མ་འོངས་ཀྱི་བྱ་བ་བྱེད་མི་བྱེད་ཀྱི་ཁྱད་པར་མེད་པར་

ཐལ༑ དེ་དེ་དང་ངོ་བོ་གཅིག་ཡིན་པའི་ཕྱིར། ལུགས་བཞི་པ་མི་འཐད་
དེ༑ དེ་ལྟར་ན་མ་འོངས་པ་དེ། རང་གི་སྐད་ཅིག་སྔ་མ་ལ་བལྟོས་ཏེ་མ་
འོངས་པ་དང་། ཕྱི་མ་ལ་བལྟོས་ཏེ་འདས་པ་ཡིན་དགོས་པས་དུས་
གསུམ་ཐུག་མེད་དུ་འགྱུར་བའི་ཕྱིར། གཞན་ཡང་། དེ་ཐམས་ཅད་མི་
འཐད་པར་ཐལ། མྱུ་གུ་རང་གི་དུས་གསུམ་གའི་དུས་སུ་ཡོད་ན། མྱུ་གུ་
མ་འོངས་པ་ད་ལྟར་བ་འདས་པ་ཞེས་པའི་ཐ་སྙད་མི་འཐད་པའི་སྐྱོན་
ཡོད་པའི་ཕྱིར། མདོ་སྡེ་པ་ཡན་ཆད་ཀྱིས་མ་འོངས་པ་སོགས་ཀྱི་མཚན་
གཞི་འདོད་ཚུལ་གྱི་ཁྱད་པར་ཡོད་དེ། དངོས་པོ་དེ་སྐྱེ་བའི་རྒྱུ་ཡོད་
ཅིང་༑ རྐྱེན་མ་ཚང་བའི་དབང་གིས་རེ་ཞིག་མ་སྐྱེས་པའི་ཆ། དངོས་པོ་
དེའི་མ་འོངས་པ་དང་། དངོས་པོ་དེ་སྐྱེ་ལ་མ་འགག་པ་དངོས་པོ་དེའི་
ད་ལྟར་བ་དང་། དེ་རང་གྲུབ་དུས་ཀྱི་སྐད་ཅིག་གཉིས་པའི་དུས་སུ་
ཞིག་པའི་ཆ་དེའི་འདས་པའི་མཚན་གཞི་ཡིན་པའི་ཕྱིར།
གཉིས་པ་བྱེ་བྲག་ཏུ་སྨྲ་བ་དང་། ཐལ་འགྱུར་བ་གཉིས། དུས་
གསུམ་དངོས་པོར་འདོད་པར་མཚུངས་ཀྱང་རྣམ་པ་ཐམས་ཅད་དུ་མི་
མཚུངས་ཏེ། བྱེ་བྲག་ཏུ་སྨྲ་བས་མྱུ་གུ་ལྟ་བུའི་དངོས་པོ་རྣམས་རང་དང་
དུས་གསུམ་གའི་གནས་སྐབས་སུ་ཡོད་པར་འདོད། ཐལ་འགྱུར་བས་
དེ་ལྟར་མི་འདོད་པའི་ཕྱིར། དབུ་མ་ཐལ་འགྱུར་བས་འདས་མ་འོངས་
གཙོ་བོ་མ་ཡིན་ཞིང་། ད་ལྟར་བ་གཙོ་བོར་འདོད་པ་ཡིན་ཏེ། བཞི་བརྒྱ་
པའི་འགྲེལ་པ་ལས། དེ་ལ་མ་འོངས་པ་ནི་ད་ལྟ་བའི་དུས་སུ་མ་ཕྱིན་
པའོ༑ །འདས་པ་ནི་དེ་ཉིད་ལས་འདས་པའོ། །ད་ལྟར་བྱུང་བ་ནི་སྐྱེས་
ལ་མ་འགགས་པའོ། །ད་ལྟར་བྱུང་བ་ནི་ད་ལྟར་དམིགས་པའི་ཕྱིར་

གཙོ་བོ་ཡིན་གྱི། མ་འོངས་པ་དང་བརྒལ་བ་དག་གིས་མ་འོངས་པ་
དང་འདས་པའི་དུས་གཉིས་རྣམ་པར་གཞག་པ་ནི་གཙོ་བོ་མ་ཡིན་ནོ། །
ཞེས་གསུངས་པའི་ཕྱིར། ལུགས་འདིའི་དུས་གསུམ་གྱི་མཚན་གཞིའི་
ཁྱད་པར་ཡོད་དེ། མྱུ་གུ་ལྟ་བུ་ལ་མཚོན་ན་སྤྱིར་མྱུ་གུ་སྐྱེ་བའི་རྒྱུ་ཡོད་
ཀྱང་༑ དགུན་(༡༡༨བ) དུས་གྱི་ཞིང་ལྟ་བུ་རེ་ཞིག་རྐྱེན་མ་ཚང་བའི་
དབང་གིས་ཡུལ་དུས་དེར་མྱུ་གུ་མ་སྐྱེས་པའི་མ་ཡིན་དགག་གི་ཆ། མྱུ་
གུའི་མ་འོངས་པ་དང་། མྱུ་གུའི་ངོ་བོར་སྐྱེས་པའི་དངོས་པོ་དེའི་ད་
ལྟར་བ་དང་། དེ་རང་གྲུབ་དུས་ཀྱི་སྐད་ཅིག་གཉིས་པའི་དུས་སུ་ཞིག་
པའི་ཆ་དེ། དེའི་འདས་པའི་མཚན་གཞི་ཡིན་པའི་ཕྱིར། རི་བོང་གི་རྭ་
དང་ནམ་མཁའ་ལྟ་བུ་རྣམས་མ་སྐྱེས་ཤིང་མ་འོངས་ཀྱང་དེ་དག་མ་
འོངས་པ་མ་ཡིན་ཏེ། དེ་མ་འོངས་པ་ཡིན་པ་དཔྱད་པའི་ཕྱིར་དུ། ཆོས་
མངོན་པའི་མདོ་ལས། མ་འོངས་པ་ནི་སྐྱེ་བའི་རྒྱུ་ཡོད་ཅིང་མ་སྐྱེས་
པའོ༑ །ཞེས་གསུངས་པའི་ཕྱིར། ཁ་ཅིག །ཐལ་ཟིན་པ་འདས་པའི་
མཚན་ཉིད། མ་སླེབ་པ་མ་འོངས་པའི་མཚན་ཉིད་དུ་འདོད་པ་མི་
འཐད་དེ། ཆོས་མངོན་པའི་ལུང་དེའི་རྣམ་བཅད་མ་གོ་བའི་སྐྱོན་ཡིན་
པའི་ཕྱིར་དང་། ཤིང་རྟ་ཆེན་པོ་རྣམས་འདས་མ་འོངས་རྣམས་ད་ལྟ་
བ་ལ་བལྟོས་ནས་འཇོག་པར་འདོད་པ་གང་ཞིག །ནམ་མཁའི་མ་
འོངས་པ། དེའི་ད་ལྟ་བ་ལ་བལྟོས་ནས་འཇོག་པ་མི་འཐད་པའི་ཕྱིར།
དེར་ཐལ། ནམ་མཁའི་ད་ལྟ་བ་མེད་པའི་ཕྱིར། མྱུ་གུའི་ཞིག་པ་དེ་སྐྱེས་
ལ་མ་འགགས་པ་ཡིན་ཏེ། མྱུ་གུ་སྐད་ཅིག་ཇི་སྙེད་ཅིག་འབྱུང་བ་
ཐམས་ཅད། སྔ་མ་སྔ་མ་ལས་ཕྱི་མ་ཕྱི་མ་སྐྱེས་པ་དེ་བཞིན་དུ། མྱུ་གུའི་

ཞིག་པ་སྐད་ཅིག་ཇི་སྙེད་ཅིག་འབྱུང་བ་ཐམས་ཅད་ཀྱང་། སྔ་མ་སྔ་མ་
ལས་ཕྱི་མ་ཕྱི་མ་སྐྱེ་བའི་ཕྱིར། གཞན་ཡང་། དུས་གསུམ་འགལ་བ་ཡིན་
ཏེ༑ འདས་པའི་རིགས་འདྲ་ཇི་སྙེད་ཅིག་འབྱུང་བ་ཐམས་ཅད། དངོས་
པོ་གཞན་ཞིག་འདས་པའི་ཆ་ལས་འཇོག་པ་དང་། མ་འོངས་པའི་
རིགས་འདྲ་ཇི་སྙེད་ཅིག་འབྱུང་བ་ཐམས་ཅད་དངོས་པོ་གཞན་ཞིག་
སྐྱེ་བའི་རྒྱུ་ཡོད་ཅིང་། མ་སྐྱེས་པའི་ཆ་ལས་འཇོག་པའི་ཕྱིར་དང་། ད་
ལྟ་བ་ལ་དེ་ལྟ་བུའི་ཁྱད་ཆོས་མེད་པའི་ཕྱིར། མྱུ་གུ་ཞིག་པ་མྱུ་གུའི་ཞིག་
པར་ཁས་བླངས་པ་ལ། ཁ་ཅིག མྱུ་གུ་འདས་པའི་དུས་སུ་མྱུ་གུ་མ་
འདས་པར་ཐལ། མྱུ་གུ་འདས་པ་འདས་པ་ཡིན་པའི་ཕྱིར། མ་ཁྱབ་ན་
དགག་པ་གཉིས་རྣལ་མར་གོ་བ་གཅིག་མེད་པར་ཐལ་ལོ། །ཞེས་ཟེར་
ན༑ འོ་ན་སྤྱིར་མྱུ་གུ་སྐྱེ་བའི་རྒྱུ་ཡོད་ཀྱང་རྐྱེན་མ་ཚང་བའི་དབང་གིས་
རེ་ཞིག་དགུན་དུས་ཀྱི་ཞིང་ལ་མྱུ་གུ་མ་སྐྱེས་པའི་ཆ་དེ། སྐྱེས་སམ་མ་
སྐྱེས་སྐྱེས་ན་ཁྱོད་རང་གི་དེ་འདུས་མ་བྱས་སུ་ཁས་བླངས་པ་དང་
འགལ༑ མ་སྐྱེས་ན། དེ་ལྟ་བུའི་ཞིང་ལ་མྱུ་གུ་སྐྱེས་པར་ཐལ། དེ་མ་སྐྱེས་
པ་དེ་མ་སྐྱེས་པའི་ཕྱིར། མ་ཁྱབ་ན། ཁྱོད་འདོད་པ་ལྟར་ན་དགག་པ་
གཉིས་རྣལ་མར་མི་གོ་བར་(༡༡༩ན)ཐལ་ལོ། །དེས་ན་མྱུ་གུའི་
འདས་པ་མྱུ་གུའི་འདས་པར་ཁས་བླངས་པ་དང་། མྱུ་གུ་འདས་པའི་
དུས་སུ་མྱུ་གུ་འདས་པར་ཁས་བླངས་པ་ལ་དགག་པ་གཉིས་རྣལ་མར་
མི་གོ་བའི་སྐྱོན་མེད་པར་ཐལ། མྱུ་གུའི་འདས་པ་དེ་མྱུ་གུའི་འདས་པ་
དང་༑ མྱུ་གུའི་མ་འོངས་པ་གང་རུང་དང་དངོས་འགལ་མ་ཡིན་པའི་
ཕྱིར༑ དེར་ཐལ། དེ་གཉིས་ཀྱི་བར་དུ་གཉིས་མ་ཡིན་གྱི་ཕུང་གསུམ་པ་

དུ་མ་ཡོད་པའི་ཕྱིར། ཁ་ཅིག །སྐྱེས་ལ་མ་འགག་པ་ད་ལྟར་བའི་མཚན་
ཉིད་དང་། མ་འོངས་པའི་མཚན་ཉིད་ཀྱི་ཟུར་དུ་སྐྱེ་བ་ལ་མངོན་དུ་
ཕྱོགས་པ་ཞེས་ཟེར་བ་མི་འཐད་དེ། འདས་མ་འོངས་གཉིས་ཀ་སྐྱེ་ལ་
མ་འགག་པ་ཡིན་པའི་ཕྱིར་དང་། མྱུ་གུའི་མ་འོངས་པ་དེ་སྐྱེ་བ་ལ་
མངོན་དུ་ཕྱོགས་པ་མ་ཡིན་པའི་ཕྱིར། དེར་ཐལ། དེ་སྐྱེས་ཟིན་པའི་
ཕྱིར༑ དེར་ཐལ། དངོས་པོ་ཡིན་པའི་ཕྱིར། ཡང་ཁ་ཅིག །རང་ཉིད་དུས་
གང་དུ་འཇོག་པའི་དངོས་པོ་གང་གི་རང་དུས་ལ་བལྟོས་ནས་བཞག་
དགོས་པའི་བལྟོས་སར་གྱུར་པའི་དངོས་པོའི་དུས་ལས་ཐལ་ཟིན་པ།
འདས་པའི་མཚན་ཉིད། རང་ཉིད་དུས་གང་དུ་འཇོག་པའི་དངོས་པོ་
གང་གི་རང་དུས་ལ་བལྟོས་ནས་བཞག་དགོས་པའི་བལྟོས་སར་གྱུར་
པའི་དངོས་པོ་དེའི་དུས་སུ་མ་སླེབ་པའི་ཆ། མ་འོངས་པའི་མཚན་ཉིད་
ཟེར་ན། མྱུ་གུའི་མ་འོངས་པ་ཆོས་ཅན། འདས་པ་ཡིན་པའི་ཐལ།
མཚན་ཉིད་དེའི་ཕྱིར། དེར་ཐལ། མྱུ་གུ་དེ་མྱུ་གུའི་མ་འོངས་པ་མ་
འོངས་པར་འཇོག་པའི་དངོས་པོ་ཡིན་པ་གང་ཞིག །མྱུ་གུའི་མ་འོངས་
པ་དེ་མྱུ་གུའི་དུས་སུ་ཐལ་ཟིན་པའི་ཕྱིར། དེར་ཐལ། མྱུ་གུ་མྱུ་གུའི་དུས་
སུ་སླེབས་ཟིན་པའི་ཕྱིར། འདོད་ན་མ་ཡིན་པར་ཐལ། མ་འོངས་པ་
ཡིན་པའི་ཕྱིར། དེར་ཐལ། མྱུ་གུའི་མ་འོངས་པ་ཡིན་པའི་ཕྱིར། མྱུ་གུའི་
འདས་པ་ཆོས་ཅན། མ་འོངས་པ་ཡིན་པར་ཐལ། མ་འོངས་པའི་མཚན་
ཉིད་དེའི་ཕྱིར། དེར་ཐལ། མྱུ་གུ་དེ་མྱུ་གུའི་འདས་པ་འདས་པར་
འཇོག་པའི་དངོས་པོ་ཡིན་པ་གང་ཞིག །མྱུ་གུའི་འདས་པ་དེ་མྱུ་གུའི་
དུས་སུ་མ་སླེབས་པའི་ཕྱིར། དེར་ཐལ། མྱུ་གུ་མྱུ་གུའི་དུས་སུ་མ་འདས་

པའི་ཕྱིར། འདོད་ན། མི་འཐད་པར་ཐལ། འདས་པ་ཡིན་པའི་ཕྱིར།
དེར་ཐལ། མྱུ་གུའི་འདས་པ་ཡིན་པའི་ཕྱིར།
༈ རང་གི་ལུགས་ལ། རང་ཉིད་དུས་གང་དུ་འཇོག་པའི་དངོས་པོ་
གང་གི་རང་དུས་ལ་བལྟོས་ནས་བཞག་དགོས་པའི་བལྟོས་སར་གྱུར་
པའི་དངོས་པོ་དེ་རང་དུས་སུ་མ་(༡༡༩བ) སླེབས་པ། མ་འོངས་
པའི་མཚན་ཉིད། རང་ཉིད་དུས་གང་དུ་འཇོག་པའི་དངོས་པོ་གང་གི་
རང་དུས་ལ་བལྟོས་ནས་བཞག་དགོས་པའི་བལྟོས་སར་གྱུར་པའི་
དངོས་པོ་དེ་རང་དུས་སུ་ཐལ་ཟིན་པའི་ཆ། འདས་པའི་མཚན་ཉིད།
སྐྱེ་ལ་མ་འགག་པ་གང་ཞིག །རང་ཉིད་ཀྱི་སྤྱི་འཆར་བ་ལ་རང་གི་
འདས་མ་འོངས་གང་རུང་གི་སྤྱི་འཆར་བ་ལ་བལྟོས་མི་དགོས་པའི་
ཆོས༑ ད་ལྟར་བའི་མཚན་ཉིད། མཚན་གཞི་སྔར་བཤད་པ་ལྟར་རིམ་པ་
བཞིན་དུ་འཇོག་གོ །
གསུམ་པ་འདས་མ་འོངས་དངོས་པོར་སྒྲུབ་པའི་ཚུལ་ལ། ལུང་གིས་
སྒྲུབ་པ་དང་རིགས་པས་སྒྲུབ་པ་གཉིས། དང་པོ་ལ། དངོས་པོའི་འདས་
མ་འོངས་དངོས་པོ་ཡིན་པར་ཐལ། སེམས་ཅན་འདས་པ་དངོས་པོ་
ཡིན་པའི་ཕྱིར། དེར་ཐལ། སེམས་ཅན་ཤི་བ་དངོས་པོ་ཡིན་པའི་ཕྱིར།
དེ་རང་རྒྱུ་སྐྱེ་བའི་རྐྱེན་གྱིས་བསྐྱེད་པའི་ཕྱིར་དང༌། དེས་འདུ་བྱེད་ཀྱི་
ཕུང་པོ་འཇིག་པར་བྱེད། རང་འབྲས་མ་རིག་པའི་རིགས་འདྲ་ཕྱི་མ་
སྐྱེད་པར་བྱེད་པའི་བྱ་བ་གཉིས་སུ་གནས་པའི་ཕྱིར། དེར་ཐལ། ས་
བཅུ་པའི་མདོ་ལས། སྐྱེ་བའི་རྐྱེན་གྱིས་རྒ་ཤི་ཞེས་པ་དང་། དེ་ཉིད་ལས།
ཤི་བ་ཡང་བྱ་བ་གཉིས་སུ་ཉེ་བར་གནས་པ་ཡིན་ཏེ། འདུ་བྱེད་འཇིག་

པ་བྱེད་ལ། ཡོངས་སུ་མི་ཤེས་པ་རྒྱུན་མི་ཆད་པའི་རྒྱུ་ཡང་འབྱིན་པའོ། །
ཞེས་གསུངས་པའི་ཕྱིར། གཞན་ཡང༌། འདས་པ་དངོས་པོ་ཡིན་པར་
ཐལ༑ མྱུ་གུ་འདས་པ་དངོས་པོ་ཡིན་པའི་ཕྱིར། དེར་ཐལ། མྱུ་གུའི་
དངོས་པོར་ཡོད་པའི་མྱུ་གུ་དང་། དེའི་དངོས་པོར་མེད་པའི་མྱུ་གུའི་
འདས་པ་གཉིས་ཀ་དངོས་པོ་ཡིན་པའི་ཕྱིར། དེར་ཐལ། རྩ་ཤེས་ལས།
དངོས་དང་དངོས་མེད་འདུས་བྱས་ཡིན། །ཞེས་གསུངས་པའི་ཕྱིར།
གཞན་ཡང་། འདས་པ་དངོས་པོ་ཡིན་པར་ཐལ། མར་མེ་འདས་པ་
དངོས་པོ་ཡིན་པའི་ཕྱིར། དེར་ཐལ། མར་མེ་ཤི་བ་དངོས་པོ་ཡིན་པའི་
ཕྱིར༑ དེར་ཐལ། རིགས་པ་དྲུག་ཅུ་པ་ལས། རྒྱུ་ཟད་ཉིད་ལས་ཤི་བ་ནི། །
ཟད་ཅེས་བྱ་བར་དམིགས་པ་སྟེ། །ཞེས་གསུངས་པའི་ཕྱིར་དང་། དེའི་
འགྲེལ་པ་ལས་ཀྱང་། མར་དང་སྙིང་པོ་ལྟ་བུའི་རྒྱུ་ཟད་པ་མར་མེ་ལྟ་
བུའི་འབྲས་བུ་ཟད་པའི་རྒྱུར་གསུངས་པ། ཞེས་གསུངས་པའི་ཕྱིར། 
གཉིས་པ་དེ་རིགས་པས་སྒྲུབ་པའི་ཚུལ་བཤད་པ་ལས། མྱུ་གུའི་འཇིག་པ་
རྒྱུ་རྐྱེན་ལ་བལྟོས། དེ་ཞིག་པ་རྐྱེན་ལ་མི་བལྟོས་ན། མྱུ་གུ་སྐད་ཅིག་མ་
མ་ཡིན་པར་ཐལ། དེ་འཇིག་རྒྱུ་རང་གི་སྐྱེ་བྱེད་ལས་དོན་གཞན་ལ་
བལྟོས་མེད་ཀྱི་དངོས་པོ་ཡིན་པའི་ཕྱིར། དེར་ཐལ། དེའི་འཇིག་པ་རྒྱུ་
རྐྱེན་ལ་མི་བལྟོས་པའི་ཕྱིར། གཞན་ཡང་། མྱུ་གུའི་འཇིག་པ་རྒྱུ་རྐྱེན་
(༡༢༠ན) ལ་བལྟོས་པའི་དངོས་པོ་དང་། དེའི་ཞིག་པ་རྒྱུ་རྐྱེན་ལ་མི་
བལྟོས་པས་དེ་དངོས་པོ་མེད་པར་འདོད་པ་མི་འཐད་པར་ཐལ། མྱུ་
གུའི་འཇིག་པ་འཇིག་རྒྱུ་དོན་གཞན་ལ་བལྟོས་མེད་ཀྱི་དངོས་པོར་
འདོད་པ་དང་། དེའི་ཞིག་པ་དངོས་མེད་དུ་འདོད་པ་མི་འགྲིག་པའི་

ཕྱིར༑ དེར་ཐལ། ཚིག་གསལ་ལས། འཇིག་པ་རྒྱུ་མེད་དུ་ཁས་བླངས་
ནས་འདུས་བྱས་སྐད་ཅིག་མར་སྨྲ་བ་ལྟར་ན། རྒྱུ་མེད་པའི་འཇིག་པ་
མེད་པའི་ཕྱིར། དངོས་པོ་སྐད་ཅིག་དང་འཇིག་པ་དང་བྲལ་བ་རྣམས་
འདུས་བྱས་སུ་ཇི་ལྟར་འགྲུབ། དེའི་ཕྱིར་དེ་ཐམས་ཅད་མི་འགྲིག་པར་
འགྱུར་རོ། །ཞེས་གསུངས་པའི་ཕྱིར། མདོར་བསྡུ་ན། མྱུ་གུ་ལ་སོགས་
པའི་དངོས་པོ་རྣམས་རྒྱུ་རྐྱེན་ལ་མི་བལྟོས་པར་ཞིག་པ་ཞིག་ཡོད་དམ་
མེད༑ ཡོད་ན་མྱུ་གུའི་འཇིག་པ་རྒྱུ་ལ་མི་བལྟོས་པར་ཐར། མྱུ་གུའི་ཞིག་
པ་རྒྱུ་ལ་མི་བལྟོས་པའི་ཕྱིར། ཁྱབ་སྟེ། མྱུ་གུ་འཇིག་པ་དེ་མྱུ་གུ་ཞིག་པ་
ལ་མངོན་དུ་ཕྱོགས་པའི་གནས་སྐབས་ལ་འཇོག་པ་གང་ཞིག །ཞིག་པ་
ལ་མངོན་དུ་ཕྱོགས་པ་རྒྱུས་བསྐྱེད། ཞིག་པ་རྒྱུས་མི་བསྐྱེད་པའི་ཁྱད་
པར་མི་འཐད་པའི་ཕྱིར། མྱུ་གུ་སྐྱེ་བ་ལ་མངོན་དུ་ཕྱོགས་པ་རྒྱུས་
བསྐྱེད༑ མྱུ་གུ་བསྐྱེད་པ་རྒྱུས་མི་བསྐྱེད་པའི་ཁྱད་པར་མི་འཐད་པའི་
ཕྱིར༑ དེ་མེད་ན། མྱུ་གུའི་ཞིག་པ་དངོས་པོ་ཡིན་པར་ཐལ། དེ་རྒྱུ་རྐྱེན་
ལ་མ་བལྟོས་པར་ཞིག་པ་མེད་པའི་ཕྱིར། དེར་ཐལ། མྱུ་གུ་ལ་སོགས་པ་
རྣམས་རྒྱུ་རྐྱེན་ལ་མ་བལྟོས་པར་ཞིག་པ་མེད་པའི་ཕྱིར། དེས་ན་མྱུ་
གུའི་ཞིག་པ་འཇིག་རྒྱུས་བསྐྱེད་མ་བསྐྱེད་མཚུངས་པར་འདོད་པའི་
ལུགས་ལ། འདུས་བྱས་རྣམས་སྐད་ཅིག་མར་འགྲུབ་སླ་བ་ཡིན་ཏེ། སྐྱེ་
བའི་རྐྱེན་གྱིས་རྒ་ཤི་ཞེས་པའི་རིགས་པ་ལ་བརྟེན་ནས་སེམས་ཅན་ཤི་
བ་དེ་རང་རྒྱུ་སྐྱེ་བའི་རྐྱེན་གྱིས་བསྐྱེད་པ་ཡིན་གྱི་དེ་ལས་གཞན་པའི་
རྒྱུ་ལས་མི་སྐྱེ་བར་བཤད་པ་དེ་བཞིན་དུ། མྱུ་གུ་ཞིག་པ་དེ་ཡང་རང་རྒྱུ་
འཇིག་པའི་རྒྱུས་བསྐྱེད་པར་བཤད་པས། དེ་རྣམས་སྐད་ཅིག་མར་

འགྲུབ་སླ་བའི་ཕྱིར། ཁ་ཅིག །མྱུ་གུའི་ཞིག་པ་རྒྱུ་རྐྱེན་ལ་མ་བལྟོས་པར་
ཐལ༑ དེ་མྱུ་གུའི་དངོས་པོར་མེད་པ་གང་ཞིག །དེའི་དངོས་པོར་མེད་
པ་སླར་ཡང་རྒྱུས་བསྐྱེད་པ་ལ་དགོས་པ་མེད་པའི་ཕྱིར་ཟེར་ན། མྱུ་གུ་
ཡ ང་རང་རྒྱུ་ལས་མི་སྐྱེ་བར་ཐལ། དེ་རང་རྒྱུ་ལས་སྐྱེས་ཟིན་པ་གང་
གང་ཞིག་དེར་ཐལ། དངོས་པོ་ཡིན་པའི་ཕྱིར། འདོད་ན་རང་རྒྱུ་ལས་
སྐྱེས་པར་ཐལ། རང་རྒྱུའི་བསྐྱེད་བྱ་ཡིན་པའི་ཕྱིར།(༡༢༠བ) དེར་
ཐལ༑ རང་རྒྱུའི་འབྲས་བུ་ཡིན་པའི་ཕྱིར། གཞན་ཡང་། མྱུ་གུའི་ཞིག་པ་
དངོས་པོ་ཡིན་པར་ཐལ། མྱུ་གུ་ས་བོན་གྱི་དུས་སུ་མེད་ཀྱང་། རང་དུས་
སུ་ཡོད་པའི་འདུས་བྱས་ཡིན་པ་དེ་བཞིན་དུ། མྱུ་གུའི་ཞིག་པ་དེ་མྱུ་
གུའི་དུས་སུ་མེད་ཀྱང་། མྱུ་གུའི་སྐད་ཅིག་གཉིས་པའི་དུས་སུ་གསར་
དུ་བྱུང་བའི་རེས་འགའ་བ་ཡིན་པའི་ཕྱིར། ཁ་ཅིག །མར་དང་སྙིང་པོ་
ལྟ་བུའི་རྒྱུ་ཟད་པ་ཞེས་སོགས་རྩ་འགྲེལ་རྣམས་ཀྱིས། སྡོང་བུ་སྣུམ་ལྡན་
ཟད་པ་མར་མེ་ཤི་བའི་རྒྱུར་བསྟན་པ་མ་ཡིན་པར་ཐལ། དེའི་ཚེ་ན།
མར་མེ་སྐད་ཅིག་མཐའ་མའི་རིགས་འདྲ་ཕྱི་མ་མ་འོངས་པ་རྣམས།
རྐྱེན་མ་ཚང་བའི་དབང་གིས་མི་སྐྱེ་བ་ཙམ་དུ་བསྟན་པའི་ཕྱིར་ཟེར་ན།
འོ་ན་མར་མེའི་མ་འོངས་པ་སྐྱེ་བར་ཐལ། དེའི་རིགས་འདྲ་ཕྱི་མའི་མ་
འོངས་པ་སྐྱེ་བའི་ཕྱིར། དེར་ཐལ། དེ་སྡོང་བུ་སྣུམ་ལྡན་ལ་སོགས་པའི་
རྐྱེན་ཚང་ན་སྐྱེ་བའི་ཕྱིར། སྡོང་བུ་སྣུམ་ལྡན་ཟད་པའི་ཚེ་མར་མེ་སྐད་
ཅིག་མཐའ་མའི་རིགས་འདྲ་ཕྱི་མ་མ་འོངས་པ་རྣམས། རྐྱེན་མ་ཚང་
བའི་དབང་གིས་མི་སྐྱེ་བ་ཙམ་དུ་ཁས་བླངས་པའི་ཤུགས་ཀྱི་རྐྱེན་ཚང་

ན་དེ་ལས་སྐྱེ་བར་ཁས་བླངས་པར་སོང་བ་ཡིན་པའི་ཕྱིར། དེས་ན་མྱུ་
གུའི་སྐྱེ་འགག་ལ་སོགས་པ་མ་བརྟགས་མ་དཔྱད་པར་འཇོག་པའི་
ལུགས་ལ་མྱུ་གུ་དང་དེའི་ཞིག་པ་དང་། མར་མེ་དང་། དེའི་ཞིག་པ་
རྣམས་རང་གི་རྒྱུ་ལས་སྐྱེ་མི་སྐྱེ་རྒྱུ་མཚན་རྣམ་པ་ཀུན་ཏུ་མཚུངས་པ་
ཡིན་ཏེ། མ་བརྟགས་མ་དཔྱད་པའི་ཚེ་ན་སྐྱེ་བར་མཚུངས། བརྟགས་
ཤིང་དཔྱད་པའི་ཚེ་ནི་མི་སྐྱེ་བར་ཡང་མཚུངས་པའི་ཕྱིར། ཁ་ཅིག །མྱུ་
གུའི་འདས་པ་སྐད་ཅིག་དང་པོ་མྱུ་གུའི་འདས་པ་ཡིན་ཀྱང་། དེའི་
སྐད་ཅིག་གཉིས་པ་ཕན་ཆད། མྱུ་གུའི་འདས་པ་མ་ཡིན་ནོ་ཟེར་ན།
དེའི་སྐད་ཅིག་གཉིས་པ་དེ་མྱུ་གུའི་འདས་པ་ཡིན་པར་ཐལ། དེའི་
འདས་པར་འཇོག་པའི་ད་ལྟར་བའི་དངོས་པོ་ཞིག་ཡོད་པ་གང་ཞིག །
དེའི་འདས་པ་སྐད་ཅིག་དང་པོ་དེ། སྐད་ཅིག་གཉིས་པ་ཕན་ཆད་
འདས་པར་འཇོག་པའི་ད་ལྟར་བའི་དངོས་པོ་མ་ཡིན་པའི་ཕྱིར། དེར་
ཐལ༑ དེ་ད་ལྟར་བ་མ་ཡིན་པའི་ཕྱིར། དེར་ཐལ། དེ་འདས་པ་ཡིན་
པའི་ཕྱིར། རྟགས་དང་པོ་དེར་ཐལ། འདས་མ་འོངས་གཉིས་ད་ལྟར་བ་
ལ་བལྟོས་ནས་འཇོག་པས་ད་ལྟ་བ་གཙོ་བོ་དང་། གཞན་གཉིས་གཙོ་
བོ་མ་ཡིན་པར་བཞི་བརྒྱ་པའི་འགྲེལ་པ་ལས་གསུངས་པའི་ཕྱིར།
གུའི་འདས་པ་སྐད་ཅིག་གཉིས་པ་ཕན་ཆད་མྱུ་གུ་འདས་པ་ཡིན་པར་
ཐལ༑ དེའི་འདས་པའི་རིགས་འདྲ་ཇི་སྙེད་ཅིག་འབྱུང་བ་ཐམས་ཅད་
དེའི་འདས་པར་འཇོག་(༡༢༡ན) དགོས་པའི་ཕྱིར། དེར་ཐལ། མྱུ་
གུའི་རིགས་འདྲ་ཇི་སྙེད་ཅིག་འབྱུང་བ་ཐམས་ཅད་མྱུ་གུར་འཇོག་པ་
ལྟ་བུ་ཡིན་པའི་ཕྱིར། དེ་ལྟར་མ་ཡིན་ན། དགེ་མི་དགེའི་ལས་འགགས་

ནས་བསྐལ་པ་བརྒྱ་ཕྲག་ལ་སོགས་པས་ཆོད་པའི་རྣམ་སྨིན་གྱི་འབྲས་
བུ་དངོས་སུ་མི་སྐྱེ་བར་ཐལ། དེ་འདྲ་བའི་ལས་ཀྱིས་ཀྱང་དངོས་སུ་མི་
ལས་དེའི་ཞིག་པས་ཀྱང་དངོས་སུ་མི་བསྐྱེད་པའི་ཕྱིར་ཏེ། དེའི་
ཞིག་པ་སྐར་ཅིག་གཉིས་པ་ཕན་ཆད་ལས་དེའི་ཞིག་པ་མ་ཡིན་པའི་
ཕྱིར་རོ། །རྩ་བ་ལ་ཁྱབ་པ་ཡོད་པར་ཐལ། ལས་དེས་ཀྱང་དངོས་སུ་མི་
བསྐྱེད༑ ལས་ཞིག་པས་ཀྱང་དངོས་སུ་མི་བསྐྱེད་ན། དེ་དངོས་སུ་སྐྱེད་
བྱེད་ཀྱི་རྒྱུ་མེད་དགོས་པའི་ཕྱིར། མྱུ་གུའི་ཞིག་པ་མྱུ་གུའི་ཞིག་པ་ཡིན་
པར་ཐལ། དེའི་སྤྱི་འཆར་བ་ལ་མྱུ་གུའི་སྤྱི་འཆར་བ་དགོས་པ་གང་
ཞིག །དེ་ཞིག་པ་ཡིན་པའི་ཕྱིར། རྟགས་དང་པོ་དེར་ཐལ། མྱུ་གུའི་ཞིག་
པའི་ཞིག་པ་དེའི་སྤྱི་འཆར་བ་ལ་མྱུ་གུའི་ཞིག་པའི་སྤྱི་འཆར་བ་དགོས།
མྱུ་གུའི་ཞིག་པའི་སྤྱི་འཆར་བ་ལ་མྱུ་གུའི་སྤྱི་འཆར་དགོས་པའི་ཕྱིར།
མྱུ་གུའི་ཞིག་པ་དེ།དངོས་པོ་ཡིན་ཀྱང་དེ་དགག་པ་ནི་ཡིན་ཏེ། རང་
ཉིད་རྟོགས་པའི་བློས་རང་གི་དགག་བྱ་དངོས་སུ་བཅད་ནས་རྟོགས་
དགོས་པའི་ཆོས་ཡིན་པའི་ཕྱིར། དེ་མ་ཡིན་དགག་ཡིན་ཏེ། དེ་དགག་
པ་གང་ཞིག །མེད་དགག་མ་ཡིན་པའི་ཕྱིར། དགེ་བའི་ལས་ཞིག་པ་དེ་
དགེ་བ་དང་། མི་དགེ་བའི་ལས་ཞིག་པ་དེ་མི་དགེ་བ་ཡིན་ཏེ། དེ་
གཉིས་རིམ་པ་བཞིན་དུ་རང་གི་རྣམ་སྨིན་གྱི་འབྲས་བུ་ཡིད་འོང་དང་།
ཡིད་མི་འོང་འབྱིན་པ་ནི་གང་ཞིག །དགེ་བ་དང་ལྡན་མིན་འདུ་བྱེད་
ཀྱི་གཞི་མཐུན་ཡང་ཡོད།
མཐུན་ཡང་ཡོད་པའི་ཕྱིར། དེར་ཐལ། དགེ་བ་དང་གཟུགས་ཀྱི་གཞི་
མཐུན་ཡང་ཡོད། མི་དགེ་བ་དང་གཟུགས་ཀྱི་གཞི་མཐུན་ཡོད་པའི་

ཕྱིར༑ ལུས་ངག་གང་རུང་གི་དགེ་བའི་ལས་གཟུགས་ཅན་པ་ཡོད་དེ།
དེ་གང་རུང་གི་མི་དགེ་བའི་ལས་གཟུགས་ཅན་པ་ཡོད་པའི་ཕྱིར།
གཞན་ཡང་། དགེ་བའི་ལས་ཀྱི་ཞིག་པ་དེ་དགེ་བ་ཡིན་པར་ཐལ། དེ་
འདས་པ་ཡིན་པ་གང་ཞིག །དུས་གསུམ་གྱི་དགེ་རྩ་ཡོད་པའི་ཕྱིར།
གཉིས་པ་ལས་འབྲས་ཀྱི་རྟེན་དུ་གྱུར་པའི་ཀུན་གཞི་མེད་ཀྱང་། ལས་
འབྲས་ཀྱི་རྟེན་དུ་གྱུར་པའི་བག་ཆགས་བསྒོ་གཞི་ཇི་ལྟར་འཇོག་པའི་
ཚུལ་ལ། ངའོ་སྙམ་པའི་བློ་ལྷན་སྐྱེས་དེས་གང་ལ་དམིགས་པའི་ཕུང་པོ་
ལྔ་ལ་(༡༢༡བ) བཏགས་པའི་ང་ཙམ་བག་ཆགས་བསྒོ་གཞི་ཡིན་ཏེ།
བག་ཆགས་བསྒོ་གཞི་ཡོད་པ་གང་ཞིག །བསྒོ་གཞི་མེད་ན་མི་འཐད་
ཅིང་༑ གྲུབ་མཐའ་འོག་མ་རྣམས་ཀྱིས་འདོད་པའི་ཀུན་གཞི་ལ་སོགས་
པ་རྣམས་བག་ཆགས་བསྒོ་གཞིའི་གཙོ་བོར་མི་འཐད་པའི་ཕྱིར། བག་
ཆགས་བསྒོ་གཞི་ཡོད་དེ། ཐོག་མེད་ནས་བརྒྱུད་དེ་འོངས་པའི་བདེན་
འཛིན་ལྷན་སྐྱེས་ཀྱིས་བག་ཆགས་བསྒོ་བ་ཡོད་པའི་ཕྱིར། དེར་ཐལ།
རང་འགྲེལ་ལས། ཐོག་མ་མེད་པའི་འཁོར་བར་དངོས་པོའི་བག་
ཆགས་བཞག་པ་ཡོངས་སུ་སྨིན་པའི་དངོས་པོ་ལ་མངོན་པར་ཞེན་
ཅིང་༑ ཞེས་གསུངས་པའི་ཕྱིར། དེ་འདྲ་བའི་ང་ཙམ་དེ། ལས་འབྲས་
ཀྱིས་བག་ཆགས་བསྒོ་གཞི་ཡིན་ཏེ། ཀུན་གཞི་འདོད་པ་རྣམས་ཀྱིས་
ཉོན་ཡིད་ཀྱི་ངའོ་སྙམ་དུ་དམིགས་པའི་ཀུན་གཞི་ལས་འབྲས་ཀྱི་རྟེན་
དུ་འདོད་པ། འདིའི་རྒྱུད་སྨིན་བྱེད་དུ་བཅོམ་ལྡན་འདས་ཀྱིས་
གསུངས་པའི་ཕྱིར་རོ། །དེ་ལ་ཁ་ཅིག་ན་རེ། ང་ཙམ་བག་ཆགས་བསྒོ་
གཞི་ཡིན་ཞིང་། ཡིད་ཀྱི་རྣམ་ཤེས་བག་ཆགས་བསྒོ་གཞི་མ་ཡིན་པ་མི་

རིགས་པར་ཐལ། གང་གིས་སེམས་ཀྱི་རྒྱུད་སྦགས་པར་བྱེད་ཅིང་། བསྒོ་
བར་བྱེད་ལ་ཞེས་སོགས་གསུངས་པའི་ཕྱིར་ཟེར་ན། སྐྱོན་མེད་དེ།
ཙམ་དེ་རྣམ་པར་ཤེས་པ་ལ་བཏགས་པའི་རྒྱུན་དང་། ཡིད་ཀྱི་རྣམ་
པར་ཤེས་པ་གནས་སྐབས་ཀྱི་བག་ཆགས་བསྒོ་གཞི་ཡིན་པའི་དོན་
ཡིན་པའི་ཕྱིར། དེར་ཐལ། ཡན་ལག་གཉིས་པ་འདུ་བྱེད་ཀྱི་ལས་ཀྱི་
བག་ཆགས་བསྒོ་གཞིར་གྱུར་པའི་རྒྱུ་དུས་ཀྱི་རྣམ་ཤེས་ཀྱི་རྟེན་འབྲེལ་
ཡོད་པའི་ཕྱིར། དགེ་མི་དགེའི་ལས་འགགས་པས། རྣམ་སྨིན་གྱི་འབྲས་
བུ་འབྱིན་པའི་དཔེ་ཡང་ཡོད་དེ། ཆགས་པ་དང་ལྡན་པའི་སྐྱེས་བུས།
རྨི་ལམ་དུ་ཡུལ་གྱི་བུད་མེད་བཟང་མོ་རྨིས་ནས། སད་དུས་སུ་དེ་ལྟ་
བུའི་བུད་མེད་འགགས་ཀྱང། དེ་ལ་དམིགས་པས་ཆགས་པ་སྐྱེ་བ་ལྟ་བུ་
ཡིན་པའི་ཕྱིར། 
༈ གསུམ་པ་རྩོད་པ་སྤོང་བ་ལ། ཁ་ཅིག་གིས། དགེ་བ་དང་མི་དགེ་
བའི་ལས་གཉིས་ཀྱིས་རིམ་པ་བཞིན་དུ། རྣམ་སྨིན་གྱི་འབྲས་བུ་ཡིད་
འོང་དང་ཡིད་མི་འོང་འབྱིན་པ་མེད་པར་ཐལ། ལས་དེ་གཉིས་བདེན་
པར་མེད་པ་གང་ཞིག །ལས་ཞིག་པས་འབྲས་བུ་བསྐྱེད་པའི་ཕྱིར། ཞེས་
ཟེར༑ ཡང་ཁ་ཅིག་གིས། དགེ་མི་དགེའི་ལས་ཀྱི་རྣམ་སྨིན་གྱི་འབྲས་བུ་
འབྱིན་པ་ཐུག་མེད་ཡིན་པར་ཐལ། ལས་ཞིག་པས་འབྲས་བུ་བསྐྱེད་
པའི་ཕྱིར། ཞེས་ཟེར་ན། ལས་རང་བཞིན་གྱིས་མ་གྲུབ་ཅིང་། ལས་ཞིག་
པས་འབྲས་བུ་བསྐྱེད་ཀྱང་། རྣམ་སྨིན་གྱི་འབྲས་བུ་འབྱིན་པ་ཐུག་མེད་
དུ་འགྱུར་བ་དང་མ་ངེས་(༡༢༢ན) པའི་སྐྱོན་མེད་དེ། བསེ་རུ་
གཙང་མའི་ནང་དུ་སྐྲ་ཤད་དང༌། རི་བོང་གི་རྭ་གཉིས་མེད་མཚུངས་

ཡིན་ཀྱང་། རབ་རིབ་ཅན་ལ་བསེ་རུའི་ནང་དུ་སྐྲ་ཤད་འཛག་སྣང་གི་
དབང་ཤེས་སྐྱེ། རི་བོང་རྭ་སྣང་གི་དབང་ཤེས་མི་སྐྱེ་བ་དེ་བཞིན་དུ།
འབྲས་བུ་གཏན་ནས་ཕྱུང་ཟིན་པའི་ལས་ཀྱིས་འབྲས་བུ་མི་འབྱིན་
ཀྱང་།༑ འབྲས་བུ་ཕྱུང་མ་ཟིན་པའི་ལས་ཀྱིས་འབྲས་བུ་ཡིད་འོང་དང་
ཡིད་མི་འོང་ཅི་རིགས་པར་འབྱིན་པར་ངེས་པའི་ཕྱིར། ལས་འབྲས་ཀྱི་
རྟེན་དུ་གྱུར་པའི་ཀུན་གཞི་མེད་པ་དེ་མི་འཐད་པར་ཐལ། དགོངས་
འགྲེལ་ལས། ལེན་པའི་རྣམ་པར་ཤེས་པ་ཟབ་ཅིང་ཕྲ། །ཞེས་སོགས་
གསུངས་པའི་ཕྱིར། ཟེར་ན། སྐྱོན་མེད་དེ། དགོས་པའི་དབང་གིས་
གསུངས་པའི་དྲང་དོན་གྱི་མདོ་ཡིན་པས། དགོངས་གཞི་དགོས་པ་
དངོས་ལ་གནོད་བྱེད་གསུམ་གྱི་སྒོ་ནས་དྲང་དོན་དུ་འགྲེལ་བར་བྱེད་
པའི་ཕྱིར། དེར་ཐལ། ཕུང་པོ་བདེན་གྲུབ་ཏུ་འདོད་པའི་གང་ཟག་གི་
ངོར་དེ་མ་བཀག་པར། མདོ་ལས། སེམས་ཞེས་བྱ་བ་འམ། ཡིད་ཅེས་བྱ་
བའམ༑ རྣམ་པར་ཤེས་པ་ཞེས་བྱ་བ་དེ་ནི་དུས་དང་པོར་དད་པ་དང་།
ཚུལ་ཁྲིམས་ལ་སོགས་པས་ཡོངས་སུ་བསྒོས་ཤིང་གོང་དུ་འགྲོ་བ་ན་ཕྱི་
མ་ལ་མཐོ་རིས་སུ་འགྱུར་རོ། །ཞེས་གསུངས་པའི་ཕྱིར། ལས་འབྲས་ཀྱི་
རྟེན་དུ་གྱུར་པའི་བདག་རང་རྐྱ་ཐུབ་པའི་རྫས་ཡོད་དུ་འདོད་པའི་
གང་ཟག་གི་ངོར། དགེ་སློང་དག་ཁུར་ཡོད་དོ་ཁུར་ཁུར་བ་པོ་ཡོད་དོ། །
ཞེས་གསུངས་པ་ལྟ་བུ་ཡིན་པའི་ཕྱིར། དེར་ཐལ། བཅོམ་ལྡན་འདས་ཀྱི་
རྒྱུད་ལ་ངར་འཛིན་མེད་ཀྱང་། དགོས་པའི་དབང་གིས་ཡོད་པ་ལྟར་དུ་
གསུངས་པ་ལྟ་བུ་ཡིན་པའི་ཕྱིར། རྒྱལ་བའི་བཀའ་དང་དེའི་དགོངས་
པ་འགྲེལ་བར་བྱེད་པའི་བསྟན་བཅོས་རྣམས་ལས་ཀུན་གཞི་ཡོད་པར་

བསྟན་པ་དང་། མེད་པར་བསྟན་པའི་ཚུལ་གཉིས་ཡོད་དེ། དགོངས་
འགྲེལ་དང༌། ལང་ཀར་གཤེགས་པ་དང༌། རྒྱན་སྟུག་པོ་བཀོད་པ་ལ་
སོགས་པ་ལས་དེ་ཡོད་པར་བསྟན་པ་དང་།ཤེར་ཕྱིན་གྱི་མདོ་རྒྱས་
འབྲིང་བསྡུས་གསུམ་སོགས་ལས་དེ་མེད་པར་བསྟན་པ་དང་། བྱམས་
ཆོས་ཕྱི་མ་གསུམ་ལས་དེ་ཡོད་པར་བསྟན། མངོན་པར་རྟོགས་པའི་
རྒྱན་དང་། ཐེག་པ་ཆེན་པོའི་རྒྱུད་བླ་མའི་བསྟན་བཅོས་སོགས་ལས་
མེད་པར་བསྟན་པའི་ཕྱིར། དེའི་རྗེས་སུ་འབྲང་བའི་གང་ཟག་ལ་ཡང་
དེ་ཡོད་པར་འདོད་མི་འདོད་གཉིས་ཡོད་དེ། མགོན་པོ་ཀླུ་སྒྲུབ་ལུགས་
ཀྱི་ཐལ་འགྱུར་གྱི་སྲོལ་ཕྱེ་བའི་རྗེས་སུ་འབྲང་བའི་ཐལ་(༡༢༢བ)
འགྱུར་བ་མཐའ་དག་དང་། རང་རྒྱུད་པ་ཕལ་ཆེ་བ་རྣམས་ཀྱིས་དེ་
མེད་པར་འདོད་པ་དང་། འཕགས་པ་ཐོགས་མེད་ཀྱིས་སེམས་ཙམ་གྱི་
སྲོལ་ཕྱེ་བའི་རྗེས་སུ་འབྲང་བའི་ལུང་གི་རྗེས་སུ་འབྲངས་པའི་སེམས་
ཙམ་པས་དེ་ཡོད་པར་འདོད་པ་དང་། རིགས་པའི་རྗེས་འབྲང་གི་
སེམས་ཙམ་པས་དེ་མེད་པར་འདོད་པའི་ཕྱིར། སེམས་ཙམ་པ་ལ་ཀུན་
གཞི་ཡོད་པར་འདོད་པ་དང་མེད་པར་འདོད་པ་གཉིས་ཡོད་པ་དེ་
བཞིན་དུ། རང་རྒྱུད་པ་ལ་ཡང་གཉིས་ཡོད་དེ། ཞི་འཚོ་ཡབ་སྲས་དང་
འཕགས་སེང་གཉིས། ལེགས་ལྡན་འབྱེད་ཨ་བྷྱ་ཀ་ར་དང་བཅས་པ་
རྣམས་ཀུན་གཞི་མེད་པར་འདོད། ཙནྡྲ་གོ་མི་དང་ལཱ་བ་པ་གཉིས་ཡོད་
པར་འདོད་པའི་ཕྱིར། 

པའི་ཤེས་པ་རང་བཞིན་གྱིས་གྲུབ་པའི་བསྒྲུབ་བྱ་དགག་པ་དང༌། དེ་
སྒྲུབ་བྱེད་ཀྱི་ཚད་མ་དགག་པ་དང༌། དེའི་སྒྲུབ་བྱེད་ཀྱི་ལུང་དགག་པ་
དང་གསུམ་ལས། དང་པོ་དེ་འཆད་པ་ལ། ཕྱི་རོལ་མེད་སེམས་དཔེ་ནི་
གང་དུ་ཡོད། །ཅེས་པ་ནས། བློ་ཡང་མེད་ཅེས་དོན་འདི་ཤེས་པར་གྱིས།།
ཞེས་པའི་བར་གསུངས། (༡༢༣ན) གཉིས་པ་འཆད་པ་ལ། གལ་ཏེ་
གཟུང་མེད་འཛིན་པ་ཉིད་བྲལ་ཞིང་། །ཞེས་པ་ནས། ཕྱི་ནས་སྟོབས་
ལྡན་བདག་གིས་བསྟེན་པར་བྱ། །ཞེས་པའི་བར་གསུངས། གསུམ་པ་དེ་
འཆད་པ་ལ། མངོན་གྱུར་མངོན་ཕྱོགས་བྱང་ཆུབ་སེམས་དཔའ་ཡིས། །
ཞེས་པ་ནས། སྟོང་ཉིད་དོན་ཅན་ངེས་དོན་ཤེས་པར་གྱིས། །ཞེས་པའི་
བར་གསུངས།
དང་པོ་ལ། ཕྱི་རོལ་མེད་པའི་ཤེས་པ་རང་བཞིན་གྱིས་སྐྱེ་བའི་དཔེ་
བཀག་པ་དང་། དོན་བཀག་པ་དང་། དེ་ལྟར་བཀག་པ་ལ་ལུང་རིགས་
དང་འགལ་བ་སྤང་བ་དང་གསུམ་ལས། དང་པོ་ལ་ཕྱི་དོན་མེད་པའི་
ཤེས་པ་རང་བཞིན་གྱིས་སྐྱེ་ན་དེའི་དཔེ་ཇི་ལྟ་བུ་ཡིན་བྱས་པ་ལ། ཁ་
ཅིག །དེའི་དཔེ་ཡོད་དེ། རྨི་ལམ་དུ་ཁང་མིག་ཆུང་ངུའི་ནང་དུ་གླང་པོ་
ཆེ་མེད་ཀྱང་། དེ་སྣང་གི་ཤེས་པ་རང་བཞིན་གྱིས་སྐྱེ་བ་ལྟ་བུ་ཡིན་པའི་
ཕྱིར་ཟེར་ན། དེ་ལྟ་བུའི་དཔེ་དེ་ལ་བརྟེན་ནས་ཕྱི་དོན་མེད་པའི་ཤེས་
པ་རང་བཞིན་གྱིས་སྐྱེ་བ་མི་འགྲུབ་སྟེ། རྨི་ལམ་གྱི་ཡུལ་དབང་རྣམ་
ཤེས་གསུམ་པོ་དེ་ཐ་སྙད་དུ་ཡོད་མཚུངས་དང་། རང་བཞིན་གྱིས་མེད་
མཚུངས་ཡིན་པའི་ཕྱིར། ཞེས་འགོག་པར་བྱེད་པ་ལ། ཕྱི་རོལ་མེད་
སེམས་དཔེ་ནི་གང་དུ་ཡོད། །ཅེས་པ་ནས། གཏི་མུག་གཉིད་སད་ལས་

དེ་དེ་བཞིན་ནོ། །ཞེས་པའི་བར་གསུངས། ཡང་ཁ་ཅིག །དེའི་དཔེ་ཡོད་
དེ༑ བསེ་རུ་གཙང་མའི་ནང་དུ་སྐྲ་ཤད་མེད་ཀྱང་། དེར་སྣང་གི་ཤེས་པ་
རང་བཞིན་གྱིས་སྐྱེ་བ་ལྟ་བུ་ཡིན་པའི་ཕྱིར། ཞེས་ཟེར། བསེ་རུ་གཙང་
མའི་ནང་དུ་སྐྲ་ཤད་མེད་ཀྱང་དེ་སྣང་གི་ཤེས་པ་རང་བཞིན་གྱིས་སྐྱེ་
ན་རྐྱེན་ལ་བལྟོས་མི་དགོས་པས། རབ་རིབ་དང་བྲལ་བའི་ཤེས་པ་
ལའང་༑ བསེ་རུའི་ནང་དུ་སྐྲ་ཤད་སྣང་བར་འགྱུར་རོ། །ཞེས་འགོག་
པར་བྱེད་པ་ལ། དབང་པོ་རབ་རིབ་བཅས་པ་བློ་གང་གི། ཞེས་པ་ནས།
དེ་ལྟ་མ་ཡིན་དེ་ཕྱིར་དེ་ཡོད་མིན། །ཞེས་པའི་བར་གསུངས།
གཉིས་པ་དེ་ལ་ཁ་ཅིག་གིས། དེ་ལམ་གྱི གནས་ས་
དུས་ཀྱི་གནས་སྐབས་སུ་ཁང་མིག་ཆུང་ངུའི་ནང་དུ་གླང་ཆེན་མྱོས་
པའི་ཁྱུ་སྣང་བའི་ཤེས་པ་སྐྱེ་མི་སྐྱེ་མཚུངས་པ་དང་། རབ་རིབ་དང་
བཅས་པའི་གང་ཟག་དང་། དེ་དང་བྲལ་བའི་གང་ཟག་གཉིས་ལ།
བསེ་རུ་གཙང་མའི་ནང་དུ་སྐྲ་ཤད་འཛག་སྣང་གི་དབང་ཤེས་སྐྱེ་མི་སྐྱེ་
མཚུངས་པ་དེ་མི་འཐད་པར་ཐལ། རྨི་ལམ་གྱི་གནས་སྐབས་དང་།
རབ་རིབ་ཅན་གྱི་གང་ཟག་གཉིས་ལ་རིམ་པ་བཞིན་དུ་རྣམ་ཤེས་དེ་
(༡༢༣བ)གཉིས་སྐྱེ་བའི་ནུས་པ་ཡོད་ཅིང་། སད་དུས་ཀྱི་གནས་
སྐབས་དང་། རབ་རིབ་དང་བྲལ་བའི་གང་ཟག་དེ་གཉིས་ལ་རྣམ་ཤེས་
དེ་གཉིས་སྐྱེ་བའི་ནུས་པ་མེད་པའི་ཕྱིར། ཟེར་ན། དེ་མི་འཐད་དེ།
རྣམ་ཤེས་ཀྱི་ནུས་པ་རང་བཞིན་གྱིས་གྲུབ་ན། དེ་ལྟར་ཡིན་དགོས་
ཀྱང་༑ དེ་རང་བཞིན་གྱིས་མེད་པའི་ཕྱིར། དེར་ཐལ། རྣམ་ཤེས་སྐྱེ་བའི་
ནུས་པ་རང་བཞིན་གྱིས་གྲུབ་པ་དེ། རྣམ་ཤེས་ད་ལྟ་བ་དང་། དེ་མ་

འོངས་པ་དང་། དེ་འདས་པ་གསུམ་པོ་གང་རུང་ལ་མེད་པའི་ཕྱིར།
གྱིས་སྐྱེ་བ་མི་འགྲུབ་ཅིང་། གང་ཕྱིར་མཐོང་བ་དག་ལ་བློ་ནུས་ནི། །
ཞེས་པ་ནས། དེ་དག་རྒྱུད་གཅིག་རྟོགས་པར་རིགས་མ་ཡིན། །ཞེས་
པའི་བར་གསུངས། དེ་ལ་ཁ་ཅིག །མིག་ཤེས་སྐད་ཅིག་དང་པོ་འགགས་
པའི་ཚེ་ན་ཀུན་གཞིའི་རྣམ་ཤེས་ཀྱི་སྟེང་དུ། མིག་ཤེས་སྐད་ཅིག་ཕྱི་མ་
སྐྱེ་བའི་ནུས་པ་བཞག་པ་སྨིན་པ་ལ་བརྟེན་ནས། ཕྱི་རོལ་དོན་དུ་མེད་
པའི་རྣམ་ཤེས་རང་བཞིན་གྱིས་སྐྱེ་བ་ཡིན་ཏེ། དཔེར་ན། རྨི་ལམ་ལྟ་བུ་
ཡིན་པའི་ཕྱིར། ཟེར་ན། དེ་མི་འཐད་པར་ཐལ། རྨི་ལམ་གྱི་དཔེ་ལ་
བརྟེན་ནས་ཕྱི་རོལ་གྱི་གཟུགས་མེད་ཅིང་། ནང་གི་ཤེས་པ་རང་བཞིན་
ཕྱིར༑ ཞེས་སླར་ཡང་ཕྱི་དོན་མེད་པའི་ཤེས་པ་རང་བཞིན་གྱིས་སྐྱེ་བར་
ཞེས་འགོག་པར་བྱེད་པ་ལ། དེ་གཉིས་བརྫུན་པར་སྐྱེ་བ་འགྲུབ་པའི་
སྒྲུབ་པའི་སྒྲུབ་བྱེད་དེ་འགོག་པར་བྱེད་པ་ལ། མིག་བློ་སྐྱེ་བ་རང་ནུས་
གང་ཞིག་ལས། ཞེས་པ་ནས། རྩོད་འདིས་སེལ་བྱེད་ཅེས་པའི་བར་
གསུངས༑ ཕྱི་དོན་མེད་པའི་རྣམ་ཤེས་རང་བཞིན་གྱིས་སྐྱེ་བ་དགག་པ་
ལ༑ བཅོམ་ལྡན་འདས་ཀྱི་ལུང་དང་འགལ་བའི་སྐྱོན་མེད་དེ། བཅོམ་
ལྡན་འདས་རང་ལུགས་ལ། མདོ་སྡེ་འགར་ཡང་དངོས་པོ་རང་བཞིན་
གྱིས་གྲུབ་པ་མ་གསུངས་པའི་ཕྱིར། ཞེས་འཆད་པར་བྱེད་པ་ལ། སངས་
རྒྱས་རྣམས་ཀྱི་ནི། །འགར་ཡང་དངོས་པོ་ཡོད་ཅེས་མ་བསྟན་ཏོ། །ཞེས་
གསུམ་པ། རིགས་པ་དང་འགལ་བར་སྤོང་བ་ལ། ཁ་ཅིག །ཕྱི་དོན་
མེད་པའི་ཤེས་པ་རང་བཞིན་གྱིས་གྲུབ་སྟེ། དཔེར་ན། རྣལ་འབྱོར་པའི་

བླ་མའི་མན་ངག་ལ་བརྟེན་ནས། ཀེང་རུས་གསལ་སྣང་ཅན་གྱི་ཏིང་ངེ་
འཛིན་ལ་ས་གཞི་ཐམས་ཅད་ཀེང་རུས་ཀྱིས་ཁྱབ་པར་སྣང་བ་དེའི་ཚེ་
ས་གཞི་ཐམས་ཅད་ཀེང་རུས་ཀྱིས་མ་ཁྱབ་ཀྱང་དེར་སྣང་གི་ཤེས་པ་
རང་བཞིན་གྱིས་སྐྱེ་བ་ལྟ་བུ་ཡིན་ཟེར་ན། ཀེང་རུས་གསལ་སྣང་གི་
ཏིང་ངེ་འཛིན་གྱི་དཔེ་ལ་བརྟེན་ནས། ཕྱི་དོན་མེད་པའི་ཤེས་པ་རང་
བཞིན་གྱིས་སྐྱེ་བ་དེ་མི་འགྲུབ་པར་ཐལ། (༡༢༤ན) དེ་ལྟ་བུའི་ཏིང་
ངེ་འཛིན་དེའི་ཡུལ་ཡུལ་ཅན་ཐ་སྙད་དུ་ཡོད་མཚུངས་དང་། རང་
བཞིན་གྱིས་མེད་མཚུངས་ཡིན་པའི་ཕྱིར། དེ་བཞིན་དུ་བསེ་རུའི་ནང་
དུ་སྐྲ་ཤད་འཛག་སྣང་གི་རབ་རིབ་ཅན་གྱི་མིག་ཤེས་དང་། ཆུ་ཀླུང་
རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་ཀྱི་དཔེ་ལ་བརྟེན་ནས།
ཕྱི་དོན་མེད་པའི་ཤེས་པ་རང་བཞིན་གྱིས་སྐྱེ་བ་མི་འགྲུབ་བོ། །ཞེས་
རིམ་པ་བཞིན་དུ་འཆད་པར་བྱེད་པ་ལ། རྣལ་འབྱོར་པ་ཡིས་བླ་མའི་
མན་ངག་ལས། །ཞེས་པ་ནས། བློ་ཡང་མེད་ཅེས་དོན་འདི་ཤེས་པར་
གྱིས༑ །ཞེས་པའི་བར་གསུངས།
སྒྲུབ་བྱེད་ཚད་མ་དགག་པ་ལ། གཞན་དབང་རང་བཞིན་གྱིས་གྲུབ་
པའི་སྒྲུབ་བྱེད་རང་རིག་འགོག་པ་དངོས་དང་།སེམས་ཙམ་པའི་
ལུགས་བདེན་པ་གཉིས་ཆར་ལས་ཉམས་པར་བསྟན་པ་དང་། དེས་ན་
མགོན་པོ་ཀླུ་སྒྲུབ་ཁོ་ནའི་རྗེས་སུ་འབྲང་རིགས་པར་བསྟན་པ་དང་།
གཞན་དབང་རང་བཞིན་གྱིས་གྲུབ་པ་བཀག་པ་དང་། འཇིག་རྟེན་
གྱིས་ཐ་སྙད་བཀག་པ་མཚུངས་པ་སྤང་པ་དང་བཅས་པ་རིམ་པ་
བཞིན་དུ་འཆད་པར་བྱེད་པ་ལ། གལ་ཏེ་གཟུང་མེད་འཛིན་པ་ཉིད་

བྲལ་ཞིང་། །ཞེས་པ་ནས། ཕྱིས་ནས་སྟོབས་ལྡན་བདག་གིས་བརྟེན་
པར་བྱ། །ཞེས་པའི་བར་གསུངས།
ལུང ་གི་སྒྲུབ་བྱེད་དགག་པ་ལ་མདོ་སྡེ་ས་བཅུ་པ་ལས་སེམས་ཙམ་
དུ་གསུངས་པའི་དོན་དང་ལང་ཀར་གཤེགས་པ་ལས་སེམས་ཙམ་དུ་
གསུངས་པའི་དོན་བཤད་པ་དང་གཉིས་ལས། མདོ་དང་པོ་ལས་དེ་
ལྟར་གསུངས་པ་དེ་བྱེད་པ་པོ་དོན་གཞན་བཀག་པ་ཡིན་གྱི་ཕྱི་དོན་
བཀག་པ་མ་ཡིན་པ་དང་། མདོ་ཕྱི་མ་ལས། ཕྱི་རོལ་སྣང་བ་ཡོད་མིན་
ཏེ༑ །ཞེས་སོགས་ཀྱིས་ཕྱི་དོན་བཀག་ཀྱང་། དགོངས་གཞི། དགོས་པ།
དངོས་ལ་གནོད་བྱེད་གསུམ་གྱི་སྒོ་ནས་དྲང་དོན་དུ་འགྲེལ་བ་དང་།
དེ་བཞིན་དུ་ཀུན་གཞི་ཡོད་པར་སྟོན་པའི་མདོ་དང་། གཞན་དབང་
རང་བཞིན་གྱིས་ཡོད་པར་སྟོན་པའི་མདོ་དང་བཅས་པ་རྣམས།
དགོངས་གཞི། དགོས་པ། དངོས་ལ་གནོད་བྱེད་གསུམ་གྱི་སྒོ་ནས་དྲང་
དོན་དུ་འགྲེལ་བ་དང་། དྲང་ངེས་ཀྱི་མདོའི་དོན་རྟོགས་པའི་ཐབས་
དང་བཅས་པ་རྣམས་རིམ་པ་བཞིན་དུ་འཆད་པར་བྱེད་པ་ལ། མངོན་
གྱུར་མངོན་ཕྱོགས་བྱང་ཆུབ་སེམས་དཔའ་ཡིས། །ཞེས་པ་ནས། སྟོང་
ཉིད་དོན་ཅན་ངེས་དོན་ཤེས་པར་གྱིས། །ཞེས་པའི་བར་གསུངས།  
༈༙ གང་ཕྱིཪ་མཐོང་བ་དག་ལ་བློ་ནུས་ནི། །ཞེས་སོགས་ཀྱི་སྐབས་
སུ་མཐའ་དཔྱད་པ་ལ། རྣམ་ཤེས་ཀྱི་ནུས་པ་རང་(༡༢༤བ) བཞིན་
གྱིས་མ་གྲུབ་སྟེ། དེ་རྣམ་ཤེས་ད་ལྟར་བ་ལ་ཡང་མེད། རྣམ་ཤེས་མ་
འོངས་པ་ལ་ཡང་མེད། རྣམ་ཤེས་འདས་པ་ལ་ཡང་མེད་པའི་ཕྱིར། དེ་
རྣམ་ཤེས་ད་ལྟ་བ་ལ་མེད་པར་ཐལ། དེ་ཡོད་ན་ནུས་པའི་རྣམ་ཤེས་

ཞེས་པའི་སྒྲ་དེའི་རྗེས་སུ་འབྲང་བའི་རྟོག་པ་ལ་ཇི་ལྟར་སྣང་བ་ལྟར་
དུ་གྲུབ་པ་དང་། ནུས་པ་ལས་རྣམ་ཤེས་ཞེས་པའི་སྒྲ་དེའི་རྗེས་སུ་
འབྲང་བའི་རྟོག་པ་ལ་ཇི་ལྟར་སྣང་བ་ལྟར་དུ་གྲུབ་པ་གང་རུང་ཞིག་
ཏུ་གྲུབ་དགོས་པས། དེ་གཉིས་གང་རུང་དུ་མ་གྲུབ་པའི་ཕྱིར། དང་པོ་
དེར་ཐལ། དེ་ལྟར་གྲུབ་ན། རྣམ་ཤེས་དང་རྣམ་ཤེས་ཀྱི་ནུས་པ་གཉིས་
རང་བཞིན་གྱིས་གྲུབ་པའི་ངོ་བོ་གཅིག་ཡིན་དགོས། དེ་ཡིན་ན་དེ་ཐ་
དད་གཏན་མེད་ཀྱི་གཅིག་ཡིན་དགོས། དེ་ལྟར་ན་ལས་བྱ་བྱེད་གཉིས་
གཅིག་ཏུ་འགྱུར་བའི་ཕྱིར། གཉིས་པ་དེར་ཐལ། དེ་ལྟར་གྲུབ་ན་དེ་
གཉིས་འབྲེལ་མེད་དོན་གཞན་དུ་འགྱུར་བའི་ཕྱིར། རྟོག་པ་དེ་ལ་དེ་
གཉིས་བདེན་གྲུབ་ཀྱི་ཐ་དད་དུ་སྣང་བའི་ཕྱིར། དེ་རྣམ་ཤེས་མ་འོངས་
པ་ལ་མེད་པར་ཐལ། རྣམ་ཤེས་མ་འོངས་པ་ད་ལྟར་རྣམ་ཤེས་སུ་མེད།
དེ་མེད་པས་དེའི་ནུས་པ་རྣམ་ཤེས་རང་བཞིན་གྱིས་གྲུབ་པའི་ནུས་
པར་མེད། དེ་མེད་པས་དེའི་ནུས་པ་རྣམ་ཤེས་མ་འོངས་པ་རྣམ་ཤེས་
ཀྱི་ནུས་པ་རང་བཞིན་གྱིས་གྲུབ་པ་ལས་སྐྱེ་བ་མི་འཐད་པའི་ཕྱིར། དེ་
ལ༑ ཁ་ཅིག་ན་རེ། སྐྱོན་མེད་དེ། རྣམ་ཤེས་མ་འོངས་པ་ད་ལྟར་རྣམ་
ཤེས་སུ་མེད་ཀྱང་། མ་འོངས་པ་ན་འབྱུང་འགྱུར་ལ་བསམས་ནས།
རྣམ་ཤེས་མ་འོངས་པ་རྣམ་ཤེས་ཀྱི་ནུས་པ་རང་བཞིན་གྱིས་གྲུབ་པ་ལ་
སྐྱེ་བའི་ཐ་སྙད་བྱེད་པའི་ཕྱིར། མཛོད་ལས། མངལ་དུ་འཇུག་པ་གསུམ་
ཡང་སྟེ། །འཁོར་ལོས་བསྒྱུར་རྒྱལ་རང་བྱུང་གཉིས། །ཞེས་གསུངས་པའི་
ཕྱིར་དང་། མ་འོངས་པ་ལ་བསམས་ནས་འབྲས་ཆེན་ཚོས་ཤིག་རས་
ཡུག་ཐོགས་ཤིག་ཅེས་པ་ལྟ་བུ་ཡིན་པའི་ཕྱིར་ཟེར་ན། རྣམ་ཤེས་མ་

འོངས་པ་ཆོས་ཅན། རང་བཞིན་གྱིས་མི་སྐྱེ་བར་ཐལ། རང་གི་རྒྱུ་རྐྱེན་
ལ་བལྟོས་ནས་སྐྱེ་བའི་ཕྱིར། ཁྱབ་སྟེ། ལྟོས་ནས་གྲུབ་པ་རང་བཞིན་
གྱིས་མ་གྲུབ་པའི་དོན་དུ་བཅོམ་ལྡན་འདས་ལ་སོགས་པའི་དམ་པ་
མཁས་པ་རྣམས་བཞེད་པའི་ཕྱིར། དེ་རྣམ་ཤེས་འདས་པ་ལ་ཡོད་ན།
རྣམ་ཤེས་སྐད་ཅིག་དང་པོ་འགགས་པའི་ནུས་པ་ལས་རྣམ་ཤེས་སྐད་
ཅིག་གཉིས་པ་སྐྱེ་བར་ཐལ། རྣམ་ཤེས་ནུས་པ་རང་བཞིན་གྱིས་གྲུབ་པ་
དེ་རྣམ་ཤེས་འདས་པ་ལ་ཡོད་པའི་ཕྱིར། འདོད་ན་མི་འཐད་པར་ཐལ།
དེ་གཉིས་(༡༢༥ན) འབྲེལ་མེད་དོན་གཞན་ཡིན་པའི་ཕྱིར། དེར་
ཐལ༑ རང་གི་མཚན་ཉིད་ཀྱིས་གྲུབ་པའི་ངོ་བོ་ཐ་དད་ཡིན་པའི་ཕྱིར།
དེར་ཐལ། ཁྱོད་ལྟར་ན་བྱམས་པ་དང་ཉེར་སྦས་ལྟ་བུ་ཡིན་པའི་ཕྱིར།
དེ་ལ་ཁ་ཅིག །དེ་གཉིས་རང་གི་མཚན་ཉིད་ཀྱིས་གྲུབ་པའི་ངོ་བོ་ཐ་
དད་ཡིན་ཀྱང་། འབྲེལ་མེད་དོན་གཞན་མ་ཡིན་ཏེ། དེ་གཉིས་རྒྱུན་
གཅིག་ཡིན་པའི་ཕྱིར། ཟེར་ན། དེ་མི་འཐད་པར་ཐལ། རང་གི་མཚན་
ཉིད་ཀྱིས་གྲུབ་པའི་ངོ་བོ་ཐ་དད་ལ། རྒྱུན་གཅིག་དང་སྐད་ཅིག་སྔ་ཕྱི་
ལ་སོགས་པ་མི་འཐད་པ་གཞན་སྐྱེ་སྤྱིར་འགོག་པའི་སྐབས་སུ་བཤད་
ཟིན་པའི་ཕྱིར། །
ཆུ་འབབ་བཤད་པ།
ཆུ་འབབ་ཀླུང་ལ་ཡི་དྭགས་རྣག་བློ་ཡང་། །ཞེས་སོགས་ཀྱི་
སྐབས་སུ་མཐའ་དཔྱད་པ་ལ། ཆུ་ཀླུང་རྣག་ཁྲག་ཏུ་སྣང་བའི་ཡི་དྭགས་
ཀྱི་མིག་ཤེས་དང་། བསེ་རུའི་ནང་དུ་སྐྲ་ཤད་འཛག་པར་སྣང་བའི་

རབ་རིབ་ཅན་གྱི་མིག་ཤེས་དང་། ས་གཞི་ཀེང་རུས་ཀྱིས་ཁྱབ་པར་
སྣང་བའི་ཀེང་རུས་གསལ་སྣང་ཅན་གྱི་ཏིང་ངེ་འཛིན་དང་བཅས་པ་
རྣམས་ཀྱི་ཡུལ་དེ་དང་། དེར་ཡོད་མེད་རྣམ་པ་ཀུན་དུ་མཚུང
མི་མཚུངས་ཞེ་ན། དེ་ལ་བཤད་བྱའི་ལུང་འགོད་པ་དང་། ལུང་གི་དོན་
བཤད་པ་གཉིས། དང་པོ་ལ། ཐེག་བསྡུས་ལས། ཡི་དྭགས་དུད་འགྲོ་མི་
རྣམས་དང༌། །ལྷ་རྣམས་ཇི་ལྟར་རིགས་རིགས་སུ། །དངོས་གཅིག་ཡི་ནི་
ཐ་དད་ཕྱིར། །དོན་མ་གྲུབ་པར་འདོད་པ་ཡིན། །ཞེས་དང༌། དེའི་
བཤད་སྦྱར་དགེ་བསྙེན་བཙུན་པ་ངོ་བོ་ཉིད་མེད་པས་མཛད་པ་ལས།
ཆུ་ཀླུང་གི་དངོས་པོ་གཅིག་ལ་རང་རང་གི་ལས་ཀྱི་རྣམ་སྨིན་གྱི་དབང་
གིས་ཡི་དྭགས་ཀྱིས་རྣག་ཁྲག་ལ་སོགས་པས་གང་བར་མཐོང་བ་དང་།
དེ་ཉིད་ལ་དུད་འགྲོ་ལ་སོགས་པས་གནས་ཀྱི་བློས་གནས་པར་བྱེད་པ་
དང་༑ མི་རྣམས་ཀྱིས་ནི་མངར་བ་དང་། དྭངས་པ་དང་། བསིལ་བའི་
ཆུར་རྟོགས་ཤིང་འཐུང་ངོ། །ཁྲུས་བྱེད་དོ། །དེར་འཇུག་གོ །ནམ་མཁའ་
མཐའ་ཡས་སྐྱེ་མཆེད་ལ་སྙོམས་པར་ཞུགས་པའི་ལྷ་རྣམས་ཀྱིས་ནམ་
མཁར་མཐོང་སྟེ། གཟུགས་ཀྱི་འདུ་ཤེས་རྣམ་པར་བཤིག་པའི་ཕྱིར་རོ། །
ཞེས་གསུངས་པའི་ཕྱིར། གཉིས་པ་ལུང་གི་དོན་བཤད་པ་ལ། གཞན་
ལུགས་དགག །རང་ལུགས་བཞག །རྩོད་པ་སྤོང་བ་དང་གསུམ་ལས།
དང་པོ་ལ། ཁ་ཅིག་ན་རེ། རྒྱུ་མཚན་དེ་ཉིད་ཀྱི་ཕྱིར་ན། ཆོས་ཐམས་
ཅད་ལ་འདི་ཡིན་འདི་མིན་གང་དུ་ཡང་བཟུང་དུ་མེད་དོ། །ཞེས་ཟེར་
ན༑ སངས་རྒྱས་པའི་གྲུབ་(༡༢༥བ) མཐའ་དང༌། ཕྱི་རོལ་པའི་གྲུབ་
མཐའ་ལ་བཟང་ངན་དང་། བདག་ཅག་གི་སྟོན་པ་དང་། ཕྱི་རོལ་པའི་

པ་ལ་མཆོག་དམན་སོགས་མེད་པར་ཐལ། ཆོས་ཐམས་ཅད་ལ་
འདི་ཡིན་འདི་མིན་གང་དུ་ཡང་བཟུང་དུ་མེད་པའི་ཕྱིར། འདོད་ན།
ཡོད་པར་ཐལ། བདག་ནི་སྟོན་པ་གཞན་སྤངས་ནས། །ཁྱོད་ལ་སྐྱབས་
སུ་མཆི་ལགས་ཀྱི། །ཅི་སླད་ཅེ་ན་ཁྱེད་ཉིད་ནི། །སྐྱོན་མི་མངའ་ཞིང་
ཡོན་ཏན་རྫོགས། །ཞེས་གསུངས་པའི་ཕྱིར། ཡང་ཁ་ཅིག །བརླན་ཞིང་
གཤེར་བ་ཆུ་ཕོར་པ་གང་ལ། ལྷ་མི་ཡི་དྭགས་གསུམ་གྱིས་ཅིག་ཅར་དུ་
བལྟས་པ་དེའི་ཚེ་ན། འགྲོ་བ་རང་རང་གི་ངོ་བོར་ཐད་ཀ་ཐད་ཀར་
བདེན་པས། བརླན་ཞིང་གཤེར་བ་ཆུ་ཕོར་པ་གང་པོ་དེ། ཡི་དྭགས་ཀྱི་
ངོ་བོར་རྣག་ཁྲག་ཏུ་བདེན།མིའི་ངོ་བོར་ཆུར་བདེན་ལྷའི་ངོ་བོར་
བདུད་རྩིར་བདེན་པ་ཡིན་ནོ། །ཟེར་ན། དེའི་ཚེ་ན་འགྲོ་བ་གསུམ་པོ་
དེའི་མིག་ཤེས་ཐམས་ཅད་ཚད་མ་ཡིན་ནམ། འགའ་ཞིག་ཚད་མ་ཡིན་
པ་དག་ལས་གང་ཡིན།དང་པོ་ལྟར་ན་བརླན་ཞིང་གཤེར་བ་ཆུ་ཕོར་
དང་༑ འགལ་བ་ལ་མ་འཁྲུལ་བའི་ཚད་མ་ཡོད་པ་དང་། ཕོར་པ་གང་
པོ་དེ་ཆུ་ཡིན་པ་དང་ཆུ་མ་ཡིན་པ་གཉིས་ཀར་ཚད་མས་རྟོགས་པར་
ཐལ༑ དེའི་ཚེ་ན་འགྲོ་བ་གསུམ་པོ་དེའི་མིག་ཤེས་ཐམས་ཅད་ཚད་མ་
ཡིན་པའི་ཕྱིར། འདོད་ན་མི་འཐད་པར་ཐལ། རྣག་ཁྲག་ལ་སོགས་པའི་
དངོས་པོ་གསུམ་པོ་འགལ་བའི་ཕྱིར་དང༌། ཆུ་ཡིན་མིན་གཉིས་པོ་དེ་
ཕན་ཚུན་སྤངས་འགལ་གྱི་དངོས་འགལ་ཡིན་པའི་ཕྱིར། དེ་ལ་ཁོ་ན་རེ།
མིའི་མིག་ཤེས་ཚད་མ་ཡིན་གྱི། འགྲོ་བ་གཞན་གཉིས་ཀྱི་མིག་ཤེས་ཚད་
མ་མ་ཡིན་ཏེ། དེ་གཉིས་ལས་བཟང་ངན་གྱི་དབང་གིས་རྣག་ཁྲག་

དང་༑ བདུད་རྩི་སོགས་སུ་མཐོང་བ་ཙམ་ཡིན་པའི་ཕྱིར། ཟེར་ན། འོ་
ན་མིའི་མིག་ཤེས་ཚད་མ་མ་ཡིན་པར་ཐལ། མི་ལས་འབྲིང་པོའི་དབང་
གིས་ཆུར་མཐོང་བ་ཙམ་ཡིན་པའི་ཕྱིར། གཞན་ཡང་། མི་མ་ཡིན་པའི་
འགྲོ་བའི་རྒྱུད་ལ་ལུས་ཤེས་ཚད་མ་དང༌། ཉན་ཤེས་ཚད་མ་ཡང་མེད་
པར་ཐལ། དེའི་རྒྱུད་ལ་མིག་ཤེས་ཚད་མ་མེད་པའི་ཕྱིར། དེར་ཐལ།
ཁྱོད་ཀྱི་རྩ་བའི་དམ་བཅའ་འཐད་པའི་ཕྱིར། འདོད་ན། འགྲོ་བ་དེ་
དག་གིས་ངེས་ཤེས་འགྲོངས་པ་དང༌། སྒྲོ་འདོགས་ཆོད་པ་ཡང་མེད་
པར་ཐལ། འདོད་པའི་ཕྱིར། འདོད་ན། དེ་དག་ཕན་ཚུན་གཅིག་གིས་
གཅིག་ངོ་ཤེས་པ་ཡང་མེད་པར་ཐལ། འདོད་པའི་ཕྱིར།
༈ གཉིས་པ་(༡༢༦ན) རང་ལུགས་བཞག་པ་ལ། བརླན་ཞིང་
གཤེར་བ་ཆུ་ཕོར་པ་གང་ལ། ལས་ཅན་གྱི་ལྷ་མི་ཡི་དྭགས་གསུམ་གྱིས་
ཅིག་ཅར་དུ་བལྟས་པ་དེའི་ཚེ། ཆུ་ཕོར་པ་གང་པོ་དེ་དངོས་པོ་གསུམ་
གྱི་གཞི་མཐུན་པ་མ་ཡིན་པ་དང༌། དེའི་ཚེ་ཚད་མཚུངས་གསུམ་ངེས་
པར་མི་དགོས་ཤིང་། བརླན་ཞིང་གཤེར་བ་ཆུ་ཕོར་པ་གང་པོ་དེ་ཆ་
ཤས་གསུམ་ལྡན་དུ་སྐྱེ་བ་དང་། དེ་ཡང་དང་པོར་གྲུབ་ཙམ་ནས་ཆ་
ཤས་གསུམ་ལྡན་དུ་གྲུབ་ཅིང་། མཐར་མ་ཞིག་གི་བར་དུ་ཆ་ཤས་
གསུམ་ལྡན་དུ་གནས་པ་མ་ཡིན་ཏེ། བརླན་ཞིང་གཤེར་བ་ཆུ་ཕོར་པ་
གང་པོ་དེའི་ཆ་ཤས་གཅིག་གིས་ཉེར་ལེན་དང་། ཡི་དྭགས་ཀྱི་ལས་
ཀྱིས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་དེའི་ཆ་ཤས་གཅིག་གི་
རིགས་འདྲ་ཕྱི་མ་རྣག་ཁྲག་ཏུ་སྐྱེ་བ་དང་། དེའི་ཆ་ཤས་གཅིག་གིས་
ཉེར་ལེན་དང༌། མིའི་ལས་ཀྱིས་ལྷན་ཅིག་བྱེད་རྐྱེན་བྱས་པ་ལ་བརྟེན་

ནས་དེའི་ཆ་ཤས་གཅིག་གི་རིགས་འདྲ་ཕྱི་མ་ཆུར་སྐྱེ་བ་དང་། ཡང་
དེའི་ཆ་ཤས་གཅིག་གིས་ཉེར་ལེན་དང་། ལྷའི་ལས་ཀྱིས་ལྷན་ཅིག་བྱེད་
རྐྱེན་བྱས་པ་ལ་བརྟེན་ནས། དེའི་ཆ་ཤས་གཅིག་གི་རིགས་འདྲ་ཕྱི་མ་
བདུད་རྩིར་སྐྱེ་བ་སོགས་ཡིན་པའི་ཕྱིར། དེའི་ཚེ་ན་བརླན་ཞིང་གཤེར་
བ་ཆུ་ཕོར་པ་གང་པོ་དེ་ཆ་ཤས་གསུམ་ལྡན་དུ་ཡོད་ཀྱང་། གསུམ་གས་
གསུམ་ག་མཐོང་བ་མ་ཡིན་ཏེ། ཡི་དྭགས་ཀྱི་ལས་ངན་པ་བསགས་པའི་
དབང་གིས་རྣག་ཁྲག་ཏུ་མཐོང་། དངོས་པོ་གཞན་གཉིས་མ་མཐོང་བ་
དང་། དེ་བཞིན་དུ་འགྲོ་བ་འོག་མ་གཉིས་ལ་ཡང་ཤེས་པར་བྱ་བ་ཡིན་
པའི་ཕྱིར། དེ་ལྟར་འབྱུང་བ་དེ་ཡང་བརླན་ཞིང་གཤེར་བ་ཕོར་པ་གང་
པོ་དེ་བལྟ་བྱ་ཐུན་མོང་བ་ཡིན་པའི་དབང་དུ་བྱས་པ་ཡིན་གྱི།
དྭགས་ཀྱིས་ལག་ཏུ་བླངས་ནས་ལོངས་སྤྱོད་པར་བརྩམས་པ་དེའི་ཚེ་
ན་ཁྱད་ཆོས་གསུམ་ལྡན་དུ་སྐྱེ་བ་མ་ཡིན་ཏེ། དེའི་ཚེ་ན་ཡི་དྭགས་ཀྱི་
ཐུན་མོང་མ་ཡིན་པའི་ལོངས་སྤྱོད་བྱ་ཡིན་པས། རིགས་འདྲ་ཕྱི་མ་རྣག་
ཁྲག་ཏུ་སྐྱེ་བ་ཡིན་པའི་ཕྱིར། དང་པོར་གང་དུ་གནས་པ་དེ་ཡང་འགྲོ་
བ་གསུམ་པོ་དེའི་རང་རང་གི་ཐུན་མོང་མ་ཡིན་པའི་ལས་ལ་བརྟེན་
ནས་གྲུབ་པའི་སྣོད་ཀྱི་འཇིག་རྟེན་གང་ནས་བླངས་པ་དེ་ཉིད་དུ་གྲུབ་
པ་ཡིན་ཏེ། མིའི་ཐུན་མོང་མ་ཡིན་པའི་ལས་ལ་བརྟེན་ནས་གྲུབ་པས་
མིའི་འཇིག་རྟེན་གྱི་ཆུ་དྭངས་ཤིང་བསིལ་བ་ནས་བླངས་ན་དེ་ཉིད་དུ
གནས་པ་སོགས་ཡིན་པའི་ཕྱིར། ཡི་དྭགས་ཀྱིས་ཆུ་ཀླུང་ལ་བལྟས་པ་ན་
(༡༢༦བ) རྣག་ཁྲག་མཐོང་བ་དེ་ཡང་ཡི་དྭགས་འགའ་ཞིག་ལ་ཡིན
གྱི༑ ཡི་དྭགས་ཐམས་ཅད་ལ་མ་ཡིན་ཏེ། ཡི་དྭགས་ལ་ཕྱིའི་སྒྲིབ་པ་ཅན།

ནང་གི་སྒྲིབ་པ་ཅན། ཟས་སྐོམ་ཉིད་ལ་ཡོད་པའི་སྒྲིབ་པ་ཅན་དུ་མ་
ཡོད་པའི་ཕྱིར། བརླན་ཞིང་གཤེར་བ་ཕོར་པ་གང་ལ་ལས་ཅན་གྱི་འགྲོ་
བ་གསུམ་གྱིས་ཅིག་ཅར་དུ་བལྟས་པ་དེའི་ཚེ་ན་དངོས་པོ་ཚད་མས་
གྲུབ་པ་གསུམ་སྐྱེ་བའི་དཔེ་ཡང་ཡོད་དེ། ལྕགས་གོང་དམར་འབར་
བའི་ཆ་ཤས་གཅིག་གིས་ཉེར་ལེན་དང་ལྕགས་སྔགས་ཀྱིས་ལྷན་ཅིག་
བྱེད་རྐྱེན་བྱས་པ་ལ་བརྟེན་ནས། ལྕགས་སྔགས་བཏབ་པའི་ལག་པས་
རེག་པ་དེའི་ཚེ་ན་ཚ་བའི་རེག་བྱ་མི་མྱོང་རེག་བྱ་གཞན་ཞིག་མྱོང་བ་
དང་༑ ལྕགས་སྔགས་མ་བཏབ་པའི་ལག་པས་རེག་པ་དེའི་ཚེ་ན། ཚ་
བའི་རེག་བྱ་མྱོང་རེག་བྱ་གཞན་མི་མྱོང་བ་དང༌། སོས་ཀའི་དུས་སུ་ཟླ་
བའི་རེག་བྱའི་ཆ་ཤས་གཅིག་གིས་ཉེར་ལེན་དང་། ཡི་དྭགས་ཀྱི་ལས་
ཀྱིས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས། དེའི་ལུས་ཤེས་ཀྱི་མྱོང་
བྱར་གྱུར་པའི་ཚ་བའི་རེག་བྱ་སྐྱེ་བ་དང་། དགུན་དུས་སུ་ཉི་མའི་རེག་
བྱའི་ཆ་ཤས་གཅིག་གིས་ཉེར་ལེན་དང༌། ཡི་དྭགས་ཀྱི་ལས་ཀྱིས་ལྷན་
ཅིག་བྱེད་རྐྱེན་བྱས་པ་ལ་བརྟེན་ནས། དེའི་ལུས་ཤེས་ཀྱི་མྱོང་བྱར་གྱུར་
པའི་གྲང་བའི་རེག་བྱ་སྐྱེ་བ་ཡོད་པ་ལྟ་བུ་ཡིན་པའི་ཕྱིར། དེ་ལྟར་སྐྱེ་བ་
ཡིན་ཏེ། བཤེས་སྤྲིང་ལས། ཡི་དྭགས་རྣམས་ལ་སོས་ཀའི་དུས་སུ་ནི། །
ཟླ་བའང་ཚ་ལ་དགུན་ནི་ཉི་མའང་གྲང་། ཞེས་གསུངས་པའི་ཕྱིར། དེ་
ཡང་ཡུལ་དུས་ཁྱད་པར་ཅན་དེ་དག་གི་དབང་གིས་སྐྱེ་བ་ཡིན་གྱི་སྤྱིར་
དེ་ལྟར་སྐྱེ་བ་མ་ཡིན་ཏེ། ཉི་མའི་སྟེང་དུ་གྲང་བའི་རེག་བྱ་ཡང་མེད།
ཟླ་བའི་སྟེང་དུ་ཚ་བའི་རེག་བྱ་ཡང་མེད་པའི་ཕྱིར། དེར་ཐལ། ཉི་མའི་
སྟེང་དུ་མུན་པའི་རྫས་མེད་པའི་ཕྱིར།

གསུམ་པ་དེ་ལ་རྩོད་པ་སྤོང་བ་ལ། བརླན་ཞིང་གཤེར་བ་ཕོར་པ་
གང་པོ་ལ། ་ལས་ཅན་གྱི་འགྲོ་བ་གསུམ་གྱིས་ཅིག་ཅར་དུ་བལྟས་པ་
དེའི་ཚེ། བརླན་ཞིང་གཤེར་བ་ཕོར་པ་གང་པོ་དེ། ཆ་ཤས་གསུམ་ལྡན་
གྱི་ཆ་ཅན་དུ་སྐྱེས་ཀྱང་། འགྲོ་བ་གསུམ་པོ་དེས་རང་རང་གི་ཐུན་མོང་
མ་ཡིན་པའི་ལས་ཀྱི་དབང་གིས། འགྲོ་བ་རེ་རེས་དངོས་པོ་གསུམ་ག་
མ་མཐོང་བར་ཁས་བླངས་པ་ལ། ཁ་ཅིག །དེ་ལྟར་འདོད་པ་དེ་མི་
འཐད་པར་ཐལ། དཔལ་ལྡན་ཆོས་ཀྱི་གྲགས་པའི་ལུང་དང་འགལ་
བའི་ཕྱིར། དེར་ཐལ། དེའི་གཞུང་ལས། གལ་ཏེ་དེ་ཡང་མཐོང་མེད་ལ། །
བརྟེན་(༡༢༧ན) ནས་གཟུགས་གཞན་འབྱུང་འགྱུར་ན། །ཞེས་དགྲ་
གཉེན་གཉིས་ཀྱིས་སྐྱེས་བུ་གཅིག་གི་གཟུགས་ལ་བལྟས་པ་དེའི་ཚེ་ན།
སྐྱེས་བུ ་དེ འི ་གཟུ ག ས་མཛེས་མི་མཛེས་གཉིས་སུ་གན ས་ཀྱང་།
གཟུགས་དེ་དང་དགྲ་གཉེན་གཉིས་ཀྱི་བར་དུ་ལས་གཟུགས་སྐྱེས་པས།
དགྲ་གཉེན་གཉིས་པོ་དེས་གཟུགས་མཛེས་མི་མཛེས་གཉིས་ཀ་མ
མཐོང་བ། གྲངས་ཅན་གྱིས་ཁས་བླངས་པ་དེ་འགོག་བྱེད་ཀྱི་རིགས་པ་
ཁ་སྤོས་པས་ཁྱོད་ཀྱི་དེ་ལ་གནོད་པའི་ཕྱིར་ཟེར་ན། དེ་མི་འཐད་པར་
ཐལ༑ ཿདེ་ལྟར་འདོད་པ་དེ་ནི་ཆོས་ཀྱི་གྲགས་པའི་ལུང་དོན་དང་།
ཕྱོགས་སྔ་སྨྲ་བ་པོའི་འདོད་པ་གཉིས་ཀ་ཁོང་དུ་མ་ཆུད་པའི་སྐྱོན་ཡིན་
པའི་ཕྱིར། དེར་ཐལ། ཆོས་ཀྱི་གྲགས་པའི་ལུང་དོན་ནི། གྲངས་ཅན་
གྱིས་རྒྱང་རིང་ཐུང་གི་གཟུགས་ལ་བལྟས་པ་དེའི་ཚེ་ན། རྒྱང་རིང་ཐུང་
གི་གཟུགས་དང་། མིག་ཤེས་གཉིས་ཀྱི་བར་དུ། ལས་གཟུགས་གསལ་མི་
གསལ་སྐྱེ་བའི་དབང་གིས། གཟུགས་གསལ་བར་སྣང་མི་སྣང་འཇོག་

པ་ཡིན་གྱི། གཟུགས་ཀྱི་རྣམ་པ་ཤར་བའི་སྒོ་ནས་གཟུགས་གསལ་བར་
སྣང་མི་སྣང་འཇོག་པ་མ་ཡིན་ཞེས་ཁས་བླངས་པ་ལ། དེ་ལྟ་བུའི་ལས་
བསྒྲིབས་སམ་མ་བསྒྲིབས། བསྒྲིབས་ན་མིག་ཤེས་ཀྱིས་གཟུགས་གཉིས་
པོ་དེ་མ་མཐོང་བར་ཐལ། དེས་དེ་སྒྲིབ་པའི་ཕྱིར། མ་བསྒྲིབས་ན། མིག་
ཤེས་དེས་ལས་གཟུགས་གཉིས་དང་རྒྱང་རིང་ཐུང་གི་གཟུགས་གཉིས་
པོ་དེ་ཅིག་ཅར་དུ་མཐོང་བར་ཐལ། དེས་དེ་མ་བསྒྲིབས་པའི་ཕྱིར་ཞེས་
བཀག་པའི་དོན་ཡིན་པའི་ཕྱིར། གཉིས་པ་དེར་ཐལ། ཕྱོགས་སྔ་མས་
བརླན་ཞིང་གཤེར་བ་ཕོར་པ་གང་ལ། འགྲོ་བ་གསུམ་གྱིས་ཅིག་ཅར་དུ་
བལྟས་པ་དེའི་ཚེ་ན། བརླན་ཞིང་གཤེར་བ་ཕོར་པ་གང་པོ་དེ། དངོས་
པོ་གསུམ་གྱི་གཞི་མཐུན་དུ་ཡང་ཁས་མ་བླངས། སྐྱེས་བུ་གཅིག་གི་
གཟུགས་མཛེས་མི་མཛེས་གཉིས་ཀ་ཡིན་པར་ཡང་ཁས་མ་བླངས། ཡི་
དྭགས་ཀྱིས་མིག་ཤེས་དང་ཆུ་ཀླུང་གི་བར་དུ་རྣག་ཁྲག་གི་ལས་
གཟུགས་སྐྱེ་བར་ཁས་མ་བླངས། ཡི་དྭགས་ཀྱི་མིག་གིས་རྣག་ཁྲག་གི་
ལས་གཟུགས་དང་ཆུ་ཀླུང་གཉིས་ཀ་མཐོང་བར་ཡང་ཁས་མ་བླངས།
ལས་ཀྱི་དབང་གིས་ཡི་དྭགས་ཀྱི་ཆུ་ཀླུང་མ་མཐོང་བར་ཁས་བླངས་
པའི་ཕྱིར། གཞན་ཡང་། དཔལ་ཆོས་ཀྱི་གྲགས་པའི་ལུང་དང་ཁྱོད་
ལ་བ་ཡི་ཁྱོད་ཀྱི་ནད་ལྔ་དང་། འབྱུང་བ་(༡༢༧བ) ལྔ་
དང་༑ གདོན་ལྔ་དང་བཅས་པ་རྣམས། ཉོན་མོངས་པ་དུག་ལྔའི་དངོས་
འབྲས་སུ་ཁས་བླངས། མུ་སྟེགས་བྱེད་ཀྱི་བད་ཀན་དང་འདོད་ཆགས་
རྒྱུ་འབྲས། མཁྲིས་པ་དང་ཞེ་སྡང་རྒྱུ་འབྲས་སོགས་སུ་ཁས་བླངས་པ་ལ།

བད་ཀན་དང་འདོད་ཆགས་རྗེས་སུ་འགྲོ་ལྡོག་འཁྲུལ། མཁྲིས་པ་དང་
ཞེ་སྡང་རྗེས་སུ་འགྲོ་ལྡོག་འཁྲུལ་པས་དེ་འགོག་བྱེད་ཀྱི། འཁྲུལ་ཕྱིར་
རླུང་སོགས་ཆོས་མ་ཡིན། །ཞེས་པའི་གཞུང་འདོན་པ་སྒྱུར་བའི་སྒོ་ནས་
ཁྱོད་ལ་གནོད་པའི་ཕྱིར་དང་། འདུས་མ་བྱས་ཀྱི་ནམ་མཁའ་ཕྲག་དོག་
གི་དངོས་འབྲས་སུ་འདོད་པ་མི་རིགས་པའི་ཕྱིར།ཡང་ཁ་ཅིག་ན་རེ།
དངོས་གཅིག་ཡིས་ནི་ཐ་དད་ཕྱིར། །དོན་མ་གྲུབ་པར་འདོད་པ་ཡིན། །
ཞེས་དངོས་པོ་གཅིག་ལ་སྣང་ཚུལ་མི་འདྲ་བ་གསུམ་འབྱུང་བསྐྱར་
གསུངས་པ་མི་འཐད་པར་ཐལ། ཁྱོད་ལྟར་ན་དངོས་པོ་གསུམ་ལ་སྣང་
ཚུལ་མི་འདྲ་བ་གསུམ་འབྱུང་བའི་ཕྱིར། དེར་ཐལ། འགྲོ་བ་གསུམ་གྱིས་
བརླན་ཞིང་གཤེར་བ་ཕོར་པ་གང་ལ་ཅིག་ཅར་དུ་བལྟས་པ་དེའི་ཚེ་ན།
དངོས་པོ་ཚད་གྲུབ་པ་གསུམ་ལ་སྣང་ཚུལ་མི་འདྲ་བ་གསུམ་འབྱུང་
བའི་ཕྱིར། ཟེར་ན། འོ་ན། སྐྱེས་བུ་གཅིག་གིས་ཡན་ལག་མི་འདྲ་བ་
ལྔས་བྱ་བ་མི་འདྲ་བ་ལྔ་བྱས་པ་དེའི་ཚེ་ན། སྐྱེས་བུ་གཅིག་གིས་བྱ་བ་
མི་འདྲ་བ་ལྔ་བྱས་པ་མ་ཡིན་པར་ཐལ། ཡན་ལག་མི་འདྲ་བ་ལྔས་བྱ་བ་
མི་འདྲ་བ་ལྔ་བྱས་པའི་ཕྱིར། བྱས་པ་ལ་ཁོ་ན་རེ། སྐྱོན་མེད་དེ། ཡན་
ལག་ལྔ་པོ་དེ་སྐྱེས་བུ་དེའི་ཆ་ཤས་ཡིན་པས། དེས་བྱ་བ་བྱས་པས་སྐྱེས་
བུ་དེས་བྱ་བ་བྱས་པར་འཇོག་དགོས་པའི་ཕྱིར། ཟེར་ན། སྔ་མ་ཡང་དེ་
དང་མཚུངས་ཏེ། རྣག་ཁྲག་ལ་སོགས་པའི་དངོས་པོ་གསུམ་པོ་དེ།
བརླན་ཞིང་གཤེར་བ་ཕོར་པ་གང་པོ་དེའི་ཆ་ཤས་ཡིན་པས་དེ་གསུམ་
སྣང་བ་ན།་བརླན་ཞིང་གཤེར་བ་ཕོར་པ་གང་པོ་དེའི་སྟེང་དུ་སྣང་
ཚུལ་མི་འདྲ་བ་གསུམ་སྣང་བར་འཇོག་པའི་ཕྱིར། ཡང་ཁ་ཅིག་ན་རེ།

རྣག་ཁྲག་ལ་སོགས་པའི་དངོས་པོ་གསུམ་པོ་དེ་ཕན་ཚུན་གོ་ས་འགོག་
པའི་དངོས་པོ་མ་ཡིན་པར་ཐལ།ལས་ཅན་གྱི་འགྲོ་བ་གསུམ་གྱི་ཆུ་
ཕོར་པ་གང་ལ་ཅིག་ཅར་དུ་བལྟས་པ་དེའི་ཚེ་ན། དངོས་པོ་ཚད་གྲུབ་
པ་གསུམ་སྲིད་པར་ཁས་བླངས་པ་ལ། དངོས་པོ་གསུམ་ཕན་ཚུན་གོ་ས་
འགོག་པའི་དངོས་པོ་མ་ཡིན་པར་ཐལ་བའི་རིགས་པས་མི་གནོད་དེ།
དེའི་ཚེ་ན་བརླན་ཞིང་གཤེར་བ་ཕོར་པ་གང་པོ་དེ། དངོས་པོ་གསུམ་
གྱི་གཞི་མཐུན་དུ་ཡང་ཁས་མ་བླངས། ཚད་མཚུངས་ངེས་པར་དགོས་
པར་ཡང་ཁས་མ་བླངས་པའི་(༡༢༨ན) ཕྱིར། ཡང་ཁ་ཅིག་ན་རེ། ཉི་
ཤུ་པའི་འགྲེལ་བཤད་སློབ་དཔོན་དུལ་བ་ལྷས་མཛད་པ་ལས། དེ་ལ་
རྣག་གི་ཐིགས་པ་འགའ་ཡང་མེད་ན་རྣག་གིས་གང་བའི་ཀླུང་ལྟ་ག་ལ་
ཡོད། ལས་ཀྱི་རྣམ་པར་སྨིན་པའི་དབང་གིས་དེ་དག་གིས་དེ་མཐོང་
ངོ༑ །ཞེས་གསུངས་པ་དེ་མི་འཐད་པར་ཐལ། འགྲོ་བ་གསུམ་གྱིས་
ཡི་དྭགས་ཀྱི་མིག་ཤེས་ཚད་མར་སོང་བའི་རྣག་དངོས་གནས་པ་ཡོད་
པའི་ཕྱིར་ཟེར་ན། སྐྱོན་མེད་དེ། དེ་ལྟ་བུའི་བརྒལ་ལན་ཇི་སྙེད་ཅིག་
བྱས་པ་ཐམས་ཅད་ཕྱི་དོན་འགོག་པའི་དབང་དུ་བྱས་པའི་ཕྱིར། ཕྱི་
དོན་འགོག་པའི་ཚུལ་ཡང་ཡོད་དེ། སྔོན་པོ་ཕྱི་རོལ་དོན་དུ་གྲུབ་ན།
ཚུར་མཐོང་གི་རྒྱུད་ཀྱི་མངོན་འཛིན་དབང་པོའི་མངོན་སུམ་ལ། སྔོན་
པོ་སྣང་བ་ན་མངོན་འཛིན་སྔ་མ་འགགས་པའི་ཚེ། སྔོན་འཛིན་ཕྱི་མ་
སྐྱེ་བའི་བག་ཆགས་བཞག་པ་སྨིན་པ་ལ་བརྟེན་ནས། སྣང་བ་མ་ཡིན་
པར་སྔོན་པོ་ཕྱི་རོལ་ནས་རང་འདྲའི་རྣམ་པ་གཏད་པའི་སྒོ་ནས་སྣང་

བ་ཡིན་ན། འགྲོ་བ་གསུམ་གྱིས་བརླན་ཞིང་གཤེར་བ་ཕོར་པ་གང་ལ་
ཅིག་ཅར་དུ་བལྟས་ནས། དངོས་པོ་གསུམ་སྣང་བ་དེའི་ཚེ་ན། རང་གི་ལ
ལ ས ་ཀྱི ས ་བ ག ་ཆ ག ས་བ ཞག་པ་སྨིན་པ་ལ་མ་བལྟོས་པ
དངོས་པོ་གསུམ་པོ་དེ་རང་འདྲའི་རྣམ་པ་གཏད་པའི་སྒོ་ནས་སྣང་
དགོས༑ དེ་ལྟར་སྣང་ན་འགྲོ་བ་གསུམ་པོ་དེས་རང་རང་གི་ཐུན་མོང་
མ་ཡིན་པའི་ལས་ཀྱིས་བག་ཆགས་བཞག་པ་སྨིན་པ་ལ་བརྟེན་ནས།
དངོས་པོ་གསུམ་པོ་དེ་སྣང་བ་མ་ཡིན་པས། གང་ཟག་རེ་རེས་དངོས་
པོ་གསུམ་ག་རྟོགས་དགོས་པ་ལས་མ་རྟོགས་པའི་ཕྱིར་ཞེས་བཀག་
པའི་ཕྱིར། དེས་ན་ལུང་དེའི་དོན་ཡོད་དེ། ཡི་དྭགས་ལ་ཇི་ལྟར་སྣང་བ་
ལྟར་གྱི་ཕྱི་རོལ་དོན་དུ་གྲུབ་པའི་རྣག་གི་ཐིགས་པ་འགའ་ཡང་མེད་ན།
ཕྱི་རོལ་དོན་དུ་གྲུབ་པའི་རྣག་གིས་གང་བའི་ཀླུང་ལྟ་ག་ལ་ཡོད། འོན་
ཀྱང་། འགྲོ་བ་དེ་དག་གི་ལས་ཀྱི་དབང་གིས་རྣག་སོགས་མཐོང་ངོ་
ཞེས་བསྟན་པའི་ཕྱིར། དེར་ཐལ། དེའི་འོག་ཏུ་རྣག་ཁྲག་ཕྱི་རོལ་དོན་
དུ་མ་གྲུབ་ཅིང་། སེམས་ཙམ་གྱི་བདག་ཉིད་ཡིན་ན། དེས་བཟའ་
བཏུང་གི་བྱ་བ་མི་ནུས་པར་རྩོད་པའི་ལན་དུ། བྱ་བྱེད་རྨི་ལམ་གནོད་
པ་འདྲ། །ཞེས་དེ་ཕྱི་རོལ་དོན་དུ་མ་གྲུབ་ཀྱང་བཟའ་བཏུང་གི་བྱ་བ་
བྱེད་ནུས་པ་རྨི་ལམ་སོགས་དཔེ་དུ་མས་སྒྲུབ་པར་མཛད་པའི་ཕྱིར། དེ་
ལྟར་མ་ཡིན་ན་གཟུགས་ལ་སོགས་པའི་(༡༢༨ན) སྐྱེ་མཆེད་རྣམས་
མེད་པར་ཐལ། དེ་ཡོད་པར་སྟོན་པའི་མདོ་དྲང་དོན་དགོངས་པ་ཅན་
གྱི་མདོ་ཡིན་པའི་ཕྱིར། དེར་ཐལ། ཉི་ཤུ་པའི་རང་འགྲེལ་ལས། དེ་
བཞིན་དུ་བཅོམ་ལྡན་འདས་ཀྱི་གཟུགས་ལ་སོགས་པའི་སྐྱེ་མཆེད་ཡོད་

པར་གསུངས་པ་ཡང་དེ་སྟོན་པས་འདུལ་བའི་སྐྱེ་བོའི་ཆེད་དུ་སྟེ
བཀའ་དེ་ནི་དགོངས་པ་ཅན་ནོ། །ཞེས་གསུངས་པའི་ཕྱིར། · བྱས་པ་ལ་
ཁོ་ན་རེ། སྐྱོན་མེད་དེ། ཕྱི་རོལ་དོན་དུ་གྲུབ་པའི་གཟུགས་སོགས་སྐྱེ་
མཆེད་ཡོད་པར་སྟོན་པའི་མདོ་དྲང་དོན་དགོངས་པ་ཅན་ཡིན་པའི་
དོན་ཡིན་པའི་ཕྱིར། ཟེར་ན། ལུང་སྔ་མའི་དོན་ཡང་མཚུངས་ཏེ། ཕྱི་
རོལ་དོན་དུ་གྲུབ་པའི་རྣག་ཁྲག་གི་ཐིགས་པ་འགའ་ཡང་མེད་ཅེས་
པའི་དོན་ཡིན་པའི་ཕྱིར། ཡང་ཁ་ཅིག །ཡི་དྭགས་ཀྱིས་ཆུ་ཀླུང་ལ་
བལྟས་པ་དེའི་ཚེ། ཆུ་ཀླུང་བསྐམས་པ་ལ་ཚད་མར་སོང་བའི་དེའི་མིག་
ཤེས་དང༌། འབྲས་བུ་ཅན་གྱི་ལྗོན་པ་ལ་བལྟས་པ་དེའི་ཚེ། འབྲས་བུ་
མེད་པ་ལ་ཚད་མར་སོང་བའི་དེའི་མིག་ཤེས་ཚད་མ་ཡོད་པར་ཐལ།
འགྲོ་བ་གསུམ་གྱིས་བརླན་ཞིང་གཤེར་བ་ཕོར་པ་གང་ལ་བལྟས་པ་
དེའི་ཚེ། རྣག་ཁྲག་དངོས་གནས་པ་ལ་ཚད་མར་སོང་བའི་ཡི་དྭགས་ཀྱི་
མིག་ཤེས་ཚད་མ་ཡོད་པའི་ཕྱིར། ཟེར་ན་མ་ཁྱབ་སྟེ། དང་པོར་ཡི་
དྭགས་ཀྱིས་ཆུ་མ་མཐོང་ན་ཕྱོགས་དེར་ལོངས་སྤྱོད་པའི་ཕྱིར། འགྲོ་བ་
ཡང་མི་འཐད་པས་དང་པོར་ཆུ་མཐོང་ཡང་། ཕྱིས་ལས་ཀྱི་དབང་གིས་
ཆུ་མ་མཐོང་བར་འོག་གཞི་གྲམ་སྲེག་ཙམ་ཞིག་མཐོང་ཞིང་། དེའི་རྗེས་
སུ་རྟོག་པས་ཆུ་བསྐམས་པར་ཞེན་པ་དང་། དེ་བཞིན་དུ་དང་པོར་
ལྗོན་ཤིང་གི་འབྲས་བུ་མཐོང་ཡང་ཕྱིས་ལས་ཀྱི་དབང་གིས་འབྲས་བུ་
མ་མཐོང་བར་ཡལ་ག་ཙམ་ཞིག་མཐོང་ཞིང༌། དེའི་རྗེས་སུ་རྟོག་པས་
འབྲས་བུ་མེད་པར་ཞེན་པའི་ཕྱིར། དེའི་ཚེ་ན། ཡི་དྭགས་ཀྱི་མིག་ཤེས་
ཀྱི་སྒྲིབ་བྱེད་ཀྱིས་ཆུ་ཀླུང་མ་མཐོང་བས། འོག་གཞི་གྲམ་སྲེག་མཐོང་བ་

ཡིན་ཏེ། མིའི་མིག་ཤེས་ཀྱིས་ཀྱང་སྒྲིབ་བྱེད་ཀྱིས་ཆུ་ཀླུང་མ་མཐོང་ན།
འོག་གཞི་གྲམ་སྲེག་མཐོང་དགོས་པ་ལྟ་བུ་ཡིན་པའི་ཕྱིར། རྣམ་པ་
གཅིག་ཏུ་ན། ཡི་དྭགས་ཀྱིས་ཆུ་ཀླུང་ལ་བལྟས་པ་དེའི་ཚེ་ན་དེ་མ་
བསྐམས་ཀྱང་། རང་གི་བལྟ་བྱར་གྱུར་པའི་ཆུ་ཀླུང་དང་། ལོངས་སྤྱོད་
བྱར་གྱུར་པའི་ཆུ་ཀླུང་བསྐམས་པ་ཡོད་དེ། འགྲོ་བ་གསུམ་གྱིས་བརླན་
ཞིང་གཤེར་བ་ཕོར་པ་གང་ལ་ཅིག་ཅར་དུ་བལྟས་པ་དེའི་ཚེ་ན།
ཀྱི་དབང་གིས་རྣག་ཁྲག་སོགས་དངོས་པོ་རྣམ་པ་གསུམ་ཅིག་ཅར་དུ་
གྲུབ་པ་(༡༢༩ ན) ཞིག་ཡོད་པའི་ཕྱིར། དེ་ལྟར་བྱས་ན། ཟས་སྐོམ་
ཉིད་ལ་ཡོད་པའི་སྒྲིབ་པ་ཅན་གྱི་ཡི་དྭགས་ཀྱིས་ལོངས་སྤྱོད་པ་ལ་མ་
བརྩམས་ཀྱི་བར་དུ་བཟའ་བཏུང་དངོས་ཡིན་ཀྱང་། དེས་ལོངས་སྤྱོད་ལས་
པར་བརྩམས་པ་ན། ཟས་དེའི་རིགས་འདྲ་ཕྱི་མ་རྣག་ཁྲག་ཏུ་སྐྱེ་བ་
ཡིན་གྱི། རྣག་ཁྲག་ཏུ་སྣང་བའི་སྣང་བ་ཙམ་གྱིས་བཟའ་བཏུང་གི་བྱ་
བ་བྱེད་པ་མ་ཡིན་ཏེ། དེ་ཡིན་ན་ལས་འབྲས་ལ་སྐུར་བ་བཏབ་པར་
འགྱུར་བའི་ཕྱིར། དེར་ཐལ། དེ་ལྟ་བུའི་ཡི་དྭགས་ཀྱིས་ལས་འབྲས་ལ་
སྐུར་བ་བཏབ་པར་འགྱུར་བའི་ཕྱིར། གཞན་ཡང་། སྣང་གཞིར་གྱུར་
པའི་རྣག་ཁྲག་མེད་ཅིང་དེར་སྣང་བའི་སྣང་བ་ཙམ་གྱིས་བཟའ་
བཏུང་གི་བྱ་བ་བྱེད་ན། རབ་རིབ་ཅན་ལ་བསེ་རུའི་ནང་དུ་སྐྲ་ཤད་
སྣང་བས་འཆིང་བ་དང་། དེ་ལ་སྣང་བའི་སྦྲང་བུས་ལུས་ཟ་བ་དང་།
སྨིག་རྒྱུའི་ཆུས་ཆུའི་བྱ་བ་བྱེད་ནུས་པ་སོགས་ཡིན་པར་ཐལ། སྣང་
གཞིར་གྱུར་པའི་རྣག་ཁྲག་མེད་ཀྱང༌། རྣག་ཁྲག་ཏུ་སྣང་བའི་སྣང་བ་
ཙམ་གྱིས་བཟའ་བཏུང་གི་བྱ་བ་བྱེད་ནུས་པའི་ཕྱིར། བརླན་ཞིང་

ཙམ་ཡིན་པའི་ཕྱིར། ཟེར་ན། དེས་ན་མི་ལ་ཡང་དེ་ལྟར་འབྱུང་བ་མེད་
དེ༑ དེ་མི་རང་གི་བློས་རློམ་པ་ཙམ་ཡིན་པའི་ཕྱིར། བྱས་པ་ལ་ཁོ་ན་རེ།
མི་ལ་ལུས་འཁྲུད་པ་སོགས་དངོས་གནས་པ་མེད་པར་ཐལ། དེ་མི་རང་
གི་བློས་རློམ་པ་ཙམ་ཡིན་པའི་ཕྱིར། ཟེར་ན། ཡི་དྭགས་ལ་ཡང་ལྟོ་
བསྲེག་པ་སོགས་དངོས་གནས་པ་མེད་པར་ཐལ། དེ་ཡི་དྭགས་རང་གི་
བློས་རློམ་པ་ཙམ་ཡིན་པའི་ཕྱིར། འདོད་ན། ཡི་དྭགས་ཀྱི་སྡུག་བསྔལ་
མེད་པར་ཐལ། ཁོ་ན་རེ། དེ་ལྟར་ཅིག་ཅར་དུ་བལྟས་པའི་ཚེ། རྣག་
ཁྲག་དངོས་གནས་པ་མེད་པར་ཐལ། རབ་རིབ་ཅན་གྱིས་བསེ་རུ་ལ་
བལྟས་པ་དེའི་ཚེ་བསེ་རུའི་ནང་དུ་སྐྲ་ཤད་མེད་པ་གང་ཞིག །རབ་
རིབ་དང་ལྡན་དབང་པོ་ཅན་མཚུངས་པ། །ཆུ་འབབ་ཀླུང་ལ་ཡི་དྭགས་
རྣག་བློ་ཡང་། །ཞེས་གསུངས་པའི་ཕྱིར། ཟེར་ན། སྐྱོན་མེད་དེ། དབུ་
སེམས་གཉིས་དོན་ཤེས་ཡོད་མེད་མཚུངས་མི་མཚུངས་དཔྱོད་པའི་
སྐབས་ཡིན་པའི་ཕྱིར་དང་། ཆོ ཡི་དྭགས་ཀྱི་མིག་ཤེས་ལ་ཆུ་ཀླུང་རྣག་
ཁྲག་ཏུ་སྣང་བའི་ཚེ་ན། དེ་ལྟར་སྣང་བའི་མིག་ཤེས་ཚད་མ་མ་ཡིན་པ་
དང་༑ ཆུ་ཀླུང་ལ་བལྟས་པ་དེའི་ཚེ་ན། རྣག་ཁྲག་དངོས་གནས་པ་
ཡོད་པ་མི་འགལ་བའི་ཕྱིར། ཡང་ཁ་ཅིག །འགྲོ་བ་གསུམ་གྱིས་བརླན་
ཞིང་གཤེར་བ་ཕོར་པ་གང་ལ་ཅིག་ཅར་དུ་བལྟས་པའི་ཚེ་ན། རྣག་
ཁྲག་དངོས་གནས་པ་མེད་པར་ཐལ། དམྱལ་བའི་ལྕགས་སྲེག་ལ་
སོགས་པ་དེར་སྐྱེས་པའི་སེམས་ཅན་གྱི་སྣང་བ་ཙམ་ཡིན་གྱི། དངོས་
གནས་སུ་གྲུབ་པ་མེད་པའི་ཕྱིར། དེར་ཐལ། དེ་འདྲའི་བྱེད་པ་པོ་སུ་
ཡང་མེད་པའི་ཕྱིར། དེར་ཐལ། སྤྱོད་འཇུག་ལས། ལྕགས་སྲེག་ས་གཞི་

སུ་ཡིས་བྱས། །མེ་ཚོགས་དེ་དག་ཅི་ལས་བྱུང༌། །དེ་འདྲ་དེ་དག་ཐམས་
ཅད་ཀྱང་། སྡིག་སེམས་ཡིན་པར་ཐུབ་པས་གསུངས། །ཞེས་གསུངས་
པའི་ཕྱིར། ཟེར་ན། སྐྱོན་མེད་དེ། དེའི་དོན་ལྕགས་སྲེག་ལ་སོགས་པ་དེ་
དག་དབང་ཕྱུག་རྟག་པ་སོགས་ཀྱིས་བློའི་གཡོ་བ་སྔོན་དུ་བཏང་ནས་
བྱས་པ་མ་ཡིན་པར་དེར་སྐྱེས་པའི་འགྲོ་བའི་སྡིག་སེམས་བྱེད་པ་པོར་
བསྟན་པའི་ཕྱིར། དེ་ལྟར་མ་ཡིན་ན། དགེ་བ་བཅུ་ལ་སྤྱོད་པའི་སྐྱེས་བུ་
དམ་པ་མཐོ་རིས་སུ་སྐྱེས་ནས་དེའི་བདེ་བ་མྱོང་བ་དང་། མི་དགེ་
(༡༣༠ན) བཅུ་ལ་སྤྱོད་པའི་སེམས་ཅན་དམན་པ་ངན་སོང་དུ་སྐྱེས་
ནས་དེའི་སྡུག་བསྔལ་མྱོང་བ་གཉིས་ལ། འཁྲུལ་སྣང་བཟང་ངན་ཙམ་
མ་གཏོགས་ལུས་ཀྱིས་བདེ་སྡུག་མྱོང་མི་མྱོང་གི་ཁྱད་པར་མེད་པར་
ཐལ༑ ཁྱོད་ཀྱིས་རིགས་པ་དེ་འཐད་པའི་ཕྱིར། འདོད་ན། མཐོ་རིས་ཀྱི་
བདེ་བ་དང་། ངན་སོང་གི་སྡུག་བསྔལ་མེད་པར་ཐལ། འདོད་པ་དེའི་
ཕྱིར༑ དེས་ན། ལས་ཅན་གྱི་འགྲོ་བ་གསུམ་གྱིས་བརླན་ཞིང་གཤེར་བ་
ཕོར་པ་གང་ལ་ཅིག་ཅར་དུ་བལྟས་པ་དེའི་ཚེ། ཚད་མཚུངས་ངེས་པར་
དགོས་པ་མ་ཡིན་ཏེ། དགོས་ན། ཕོར་པ་གང་པོ་དེའི་ནང་དུ་གནས་ཀྱི་
བློས་གནས་ཤིང་། ཐ་མལ་གྱི་མིག་ཤེས་ཀྱིས་མི་བཟོད་པའི་སྲོག་ཆགས་
ཕྲ་མོའི་མིག་ཤེས་ཀྱིས་ཀྱང་། དེའི་ཚད་མར་འགྲོ་དགོས་པ་དང་། རྒྱ་
མཚོའི་ནང་ན་གནས་པའི་སྲོག་ཆགས་ཕྲ་མོའི་མིག་ཤེས་ཀྱིས་ཀྱང་། རྒྱ་
ལ༑ མཚོན་ཆ་ཕོར་གང་སྣང་དགོས་པ་ལ་སོགས་པའི་སྐྱོན་ཡོད་པའི་
ཕྱིར༑ དེའི་ཚེ་ན། ཚད་མཚུངས་ངེས་པར་མི་དགོས་ཀྱང་། ཚད་

མཚུངས་གསུམ་ཡོད་པ་སྲིད་པ་ཡིན་ཏེ། ལས་ཀྱི་དབང་གིས་དངོས་པོ་
ཚད་གྲུབ་པ་གསུམ་བསྐྱེད་ནུས་པ་སྔར་གྱི་རིགས་པས་འགྲུབ། དེ་
བསྐྱེད་ནུས་ན། ལས་ཀྱི་དབང་གིས་སྣོད་ཚད་མཚུངས་གསུམ་སྐྱེ་བ་
ཡོད་པར་ཡང་མཚུངས་པའི་ཕྱིར། རྣག་ལ་སོགས་པའི་དངོས་པོ་
གསུམ་པོ་དེ་སྤྱིར་གོ་ས་འགོག་ནུས་ཀྱི་དངོས་པོ་ཡིན་ཀྱང་། དེ་ལྟར་
བལྟས་པ་དེའི་ཚེ་ན་གོ་ས་འགོག་བྱེད་ཀྱི་དངོས་པོ་མ་ཡིན་པ་མི་
འགལ་ཏེ། རི་རབ་གྲུ་བཞི་དང་། ཟླུམ་པོ་ལ་སོགས་པ་ཕན་ཚུན་གོ་ས་
གཉིས་ཀ་ཡོད་པ་སྲིད་པ་ལྟ་བུ་ཡིན་པའི་ཕྱིར།ལྕགས་གོང་དམར་
འབར་བ་ཚ་བ་ཡིན་ཀྱང་། ྋལྕགས་སྔགས་བཏབ་པའི་ལག་པས་རེག་
པའི་ཚེ། དེའི་མྱོང་བྱར་གྱུར་པའི་རེག་བྱ་དེ་ཚ་བའི་རེག་བྱ་མ་ཡིན་ཏེ།
ཚ་བ་མ་ཡིན་པའི་རེག་བྱ་ཡིན་པའི་ཕྱིར།
ཚད་འགོག་བཤད་པ།
༈ གལ་ཏེ་བཟུང་མེད་འཛིན་པ་ཉིད་བྲལ་ཞིང་།།ཞེས་སོགས་ཀྱི་
སྐབས་སུ་མཐའ་དཔྱད་པ་ལ། ཕྱོགས་སྔ་མ་བརྗོད་པ་དང་། དེ་དགག་
པ་དང་། རང་ལུགས་ལ་རང་རིག་མེད་ཀྱང་དྲན་ཤེས་སྐྱེ་བའི་ཚུལ་
བཤད་པ་དང་གསུམ་ལས། དང་པོ་ལ། སེམས་ཙམ་པ་ཁྱོད་ཀྱི་ཕྱི་དོན་
མེད་པའི་ཤེས་པ་བདེན་པར་གྲུབ་ན། སྒྲུབ་བྱེད་ཀྱི་ཚད་མ་མེད་ན་མི་
འཐད་པས། ཚད་མ་གང་གིས་འགྲུབ་( ༡༣༠བ) བྱས་པ་ལ། ཁོ་ན་རེ།
དེ་འགྲུབ་བྱེད་ཀྱི་ཚད་མ་ཡོད་དེ། དེ་མྱོང་བྱེད་ཀྱི་རང་རིག་མངོན་

སུམ་གྱིས་འགྲུབ་པའི་ཕྱིར། རང་རིག་སྐྱེ་བའི་ཚུལ་ཡོད་དེ། སྔོན་འཛིན་
དབང་པོའི་མངོན་སུམ་སྐྱེས་པ་དེའི་ཚེ་ན། སྔོན་པོའི་རྣམ་པ་ཤར་བའི་
རིག་པ་གཅིག་དང་། སྔོན་པོའི་རྣམ་པ་མ་ཤར་ཡང་ཁ་ནང་ཁོ་ན་ལ་
ཕྱོགས་ཤིང་། གཉིས་སྣང་ཐམས་ཅད་དང་བྲལ་བའི་འཛིན་རྣམ་ཡན་
འགར་བ་གཅིག་དང་གཉིས་སྐྱེ་བས། དང་པོ་གཟུང་རྣམ་དང་ཕྱི་མ་
འཛིན་རྣམ་དུ་སྐྱེ་བའི་ཕྱིར། དེར་ཐལ། དཔེར་ན། ཤེལ་གོང་གཡའ་
དག་པ་རས་སྔོན་པོའི་སྟེང་དུ་བཞག་པ་དེའི་ཚེ་ན། རས་སྔོན་པོས་ཁ་
བསྒྱུར་བའི་དྭངས་ཆ་གཅིག་དང་ཤེལ་གོང་རང་ཉིད་ཀྱི་ངོ་བོ་དྭངས་
པའི་དྭངས་ཆ་གཅིག་དང་གཉིས་སྐྱེ་བ་དང༌། སྒྲོན་མེ་སྐྱེས་པ་དེའི་ཚེ་
ན༑ དང་པོར་རང་ཉིད་གསལ་བར་བྱས་དེ་རྗེས་གཟུགས་གཞན་
གསལ་བར་བྱས་པ་མ་ཡིན་པར་རང་ཉིད་གསལ་བའི་ངོ་བོར་སྐྱེ་བ་
དང་༑ གཞན་གཟུགས་གསལ་བར་བྱེད་པ་དང་། བུམ་པའོ་ཞེས་བརྗོད་
པ་དེའི་ཚེ་ན། བུམ་པ་ལ་དམིགས་པའི་བློ་གཅིག་སྐྱེ་བ་དང་། སྒྲ་དེ་ལ་
དམིགས་པའི་བློ་གཅིག་དང་གཉིས་སྐྱེ་བ་ལྟ་བུ་ཡིན་པའི་ཕྱིར། ཞེས་
འདོད་པ་ཡིན་ཏེ། རྟོག་གེ་འབར་བར་སེམས་ཙམ་པའི་འདོད་པ་
བརྗོད་པའི་སྐབས་སུ། སེམས་ཙམ་པས་རྣམ་ཤེས་ནི་གཉིས་སུ་སྣང་སྟེ།
རང་སྣང་བ་དང་ཡུལ་དུ་སྣང་བའོ། །ཡུལ་དུ་སྣང་བའི་རྣམ་ཤེས་ནི་ཕྱི་
རོལ་གྱི་ཡུལ་གྱི་རྣམ་པར་གྱུར་ནས། རང་སྣང་བའི་རྣམ་ཤེས་ཀྱི་ཡུལ་
དུ་འགྱུར་རོ། །ཞེས་གསུངས་པའི་ཕྱིར། དེ་འགོག་པ་ལ། ཡུལ་དུ་སྣང་
ལས་གཞན་གྱུར་པའི། །སེམས་ཉིད་ཇི་འདྲ་བ་ཞིག་སྣང་། །ཞེས་
གསུངས་པའི་ཕྱིར་དང་། སློབ་དཔོན་ཡེ་ཤེས་སྙིང་པོས་ཀྱང་། ཁྱོད་

ཀྱིས་ཕྱི་དོན་མེད་པའི་ཤེས་པ་བདེན་གྲུབ་ཏུ་འདོད་པ་མི་འཐད་པར་
ཐལ༑ དེ་ཡོད་ན་ཁ་ནང་ཁོ་ན་ལ་ཕྱོགས་ཤིང་། གཉིས་སྣང་ཐམས་ཅད་
དང་བྲལ་བའི་འཛིན་རྣམ་གཅིག་གིས་འགྲུབ་དགོས་པ་ལས།
འདྲའི་འཛིན་རྣམ་མེད་པའི་ཕྱིར། ཞེས་བཀག་པ་ཡིན་ཏེ། དེ་ལྟར་ཡང་
བདེན་གཉིས་རང་འགྲེལ་ལས།ཤེས་པ་ནི་གཉིས་ཀྱིས་དབེན་པའི་
རང་གི་ངོ་བོ་རིག་པ་འབྱུང་བ་ཡིན་པ་དང་དེ་མེད་པར་ཤེས་པར་
འགྱུར་གྱི་དེ་ལྟ་མ་ཡིན་ན་མི་རིགས་པའི་ཕྱིར་རོ། །ཞེས་གསུངས་པའི་
ཕྱིར༑ དེ་དག་གི་ལུགས་ལ་སྔོན་འཛིན་མྱོང་བྱེད་ཀྱི་འཛིན་རྣམ་དེས་
སྔོན་འཛིན་དང་། རང་ཉིད་གཉིས་ཀ་མྱོང་བ་ཡིན་ཀྱང་། རང་ཉིད་ལ་
རིག་བྱེད་དང་། སྔོན་འཛིན་ལ་རིག་( ༡༣ ༡ན)བྱའི་རྣམ་པ་འཆར་
རྒྱུ་མེད་པའི་གཉིས་སྣང་དང་བྲལ་བའི་འཛིན་རྣམ་ཡན་འགར་བ་
གཅིག་ཏུ་འདོད་པ་ཡིན་ཏེ། རྣམ་འགྲེལ་ལས། རྟག་ཏུ་བདག་ལ་སྣང་
མངོན་ཕྱོགས། །རིག་བྱ་རིག་བྱེད་རྣམ་པའང་མེད། །ཅེས་གསུངས་པའི་
ཕྱིར༑ སྔོན་འཛིན་ལ་མྱོང་བྱེད་ཡོད་པ་སྒྲུབ་པའི་ཚུལ་ཡང་སྔོན་འཛིན་
ལ་མྱོང་བྱེད་རང་རིག་ཡོད་དེ། ཕྱིས་སྔོན་འཛིན་དྲན་པའི་དྲན་པ་སྐྱེ་
བའི་ཕྱིར། ཞེས་དངོས་སུ་མི་འགོད་དེ། དེ་ལྟར་ན་བྱེ་བྲག་ཏུ་སྨྲ་བ་དང་
མདོ་སྡེ་སྤྱོད་པའི་དབུ་མ་རང་རྒྱུད་པ་དང་། ཐལ་འགྱུར་བ་དང་
བཅས་པའི་ངོ་བོར་རྟགས་ཆོས་གཉིས་ལྡན་གྱི་མཐུན་དཔེ་མ་གྲུབ་
པའི་ཕྱིར། དེས་ན། དེ་ལྟར་སྒྲུབ་པའི་ཚུལ་ཡོད་དེ། དྲན་པའི་རྟགས་ལ་
བརྟེན་ནས། སྔོན་འཛིན་ལ་མྱོང་བྱེད་ཡོད་པར་འགྲུབ། མྱོང་བྱེད་ལ་
དོན་གཞན་གྱི་མྱོང་བྱེད་དང་།རང་མྱོང་གཉིས་པོ་གང་རུང་དུ་ངེས།

གཞན་མྱོང་ཡོད་ན་མྱོང་བྱེད་ཐུག་མེད་དུ་ཐལ་བ་དང་། སྔོན་འཛིན་
ཕྱི་མ་སྔོན་པོ་ལ་མི་འཇུག་པར་ཐལ་བའི་རིགས་པས་ཁེགས་པས་མི་
འཐད༑ རང་མྱོང་ཡོད་ན། རང་ལས་རྒྱང་ཆད་པའི་རང་མྱོང་མི་འཐད་
པས༑ དེས་ན་རང་རིག་འགྲུབ་པའི་ཕྱིར། གཞན་མྱོང་མེད་པའི་ཚུལ་ལ།
སྔོན་འཛིན་ལ་མྱོང་བྱེད་དོན་གཞན་པ་ཡང་མེད་པར་ཐལ། རང་དང་
དུས་མཉམ་པའི་མྱོང་བྱེད་དོན་གཞན་པ་ཡང་མེད། ཕྱིས་འབྱུང་བའི་
མྱོང་བྱེད་དོན་གཞན་པ་ཡང་མེད་པའི་ཕྱིར། དང་པོ་མེད་དེ། དེ་ཡོད་
ན་མྱོང་བྱེད་དོན་གཞན་པ་དེ་ཡང་རང་དང་དུས་མཉམ་པའི་མྱོང་
བྱེད་དོན་གཞན་པ་ཞིག་གིས་མྱོང་བར་འགྱུར་བའི་ཕྱིར། ཕྱིས་འབྱུང་
བའི་མྱོང་བྱེད་དོན་གཞན་པ་མེད་དེ། དེ་ཡོད་ན་དེ་ཡང་ཕྱིས་འབྱུང་
གི་མྱོང་བྱེད་དོན་གཞན་པ་ཞིག་གིས་མྱོང་དགོས། དེ་ལྟར་ན་མྱོང་བྱེད་
ཐུག་མེད་དུ་འགྱུར། དེ་ཐུག་མེད་ཡིན་ན། ཤེས་པ་ཐུག་མེད་ཡིན་པ་དེ་
བཞིན་དུ། སྔོན་འཛིན་ཐུག་མེད་ཡིན་དགོས།  དེ་ལྟར་ན་མྱོང་བྱེད་
འཛིན་མེད་པས་རྩ་བའི་སྔོན་འཛིན་ལ་མྱོང་བྱེད་མེད་པར་འགྱུར་
བའི་ཕྱིར། དེས་ན་སྔོན་འཛིན་ལ་མྱོང་བྱེད་ཡོད་དེ། ངས་སྔོན་པོ་
མཐོང་སྙམ་པའི་ཡུལ་ཡུལ་ཅན་དྲན་པ་སྐྱེ་བ་གང་ཞིག །སྔོན་པོ་མ་
མྱོང་ན་ཡུལ་སྔོན་པོ་དྲན་པའི་དྲན་ཤེས་མི་སྐྱེ་བ་དེ་བཞིན་དུ་སྔོན་
འཛིན་ལ་མྱོང་བྱེད་མེད་ན། ཡུལ་ཅན་དེ་དྲན་པའི་དྲན་ཤེས་སྐྱེ་བ་མི་
འཐད་པའི་ཕྱིར། དེ་ལ་ཁོ་ན་རེ། མྱོང་བྱེད་ཐུག་མེད་དུ་འགྱུར་བའི་
སྐྱོན་མེད་དེ། སྔོན་འཛིན་ཕྱི་མས་སྔོན་འཛིན་སྔ་མ་མྱོང་བའི་ཕྱིར་ཟེར་
ན༑ སྔོན་འཛིན་ཕྱི་མ་ཡུལ་སྔོན་པོ་ལ་མི་འཇུག་པར་ཐལ། དེས་སྔོན་

འཛིན་སྔ་མ་མྱོང་བའི་ཕྱིར། ཁྱབ་སྟེ། ནང་གི་ཡན་ལག་ཉེ་བ་སྔོན་
འཛིན་བཟུང་དོན་དུ་བྱེད་པ་བོར་ནས། ཕྱི་རོལ་གྱི་སྔོན་པོ་ལ་འཇུག་
པ་ལ་དགོས་པ་མེད་པའི་ཕྱིར། ཁོ་ན་རེ། སྐྱོན་མེད་དེ། སྔོན་འཛིན་ཕྱི་
མ་དང༌། སྔོན་འཛིན་སྔ་མ་མྱོང་བྱེད་ཀྱི་སྔོན་འཛིན་གཉིས་ཅིག་ཅར་
དུ་སྐྱེ་བའི་ཕྱིར་ཟེར་ན།  སེམས་ཅན་གཅིག་གི་རྒྱུད་ལ་ཡིད་ཀྱི་རྣམ་
ཤེས་རིགས་མཐུན་རྫས་ཐ་དད་པ་གཉིས་ཅིག་ཅར་དུ་སྐྱེ་བ་ཡོད་པར་
ཐལ༑ ཁྱོད་ཀྱི་དམ་བཅའ་འཐད་པའི་ཕྱིར། འདོད་ན་མི་འཐད་པར་
ཐལ༑ མདོ་ལས། ལུས་ཅན་རྣམས་ནི་རྣམ་པར་ཤེས་པ་རྒྱུད་རེ་རེ་ཁོ་
ནའོ༑ །ཞེས་གསུངས་པའི་ཕྱིར། དེ་ལ་ཁོ་ན་རེ། གང་ཟག་གཅིག་གི་
རྒྱུད་ལ་རྣམ་པར་ཤེས་པ་རྫས་ཐ་དད་པ་དུ་མ་ཅིག་ཅར་དུ་སྐྱེ་བ་ཡོད་
པར་ཐལ། གར་མཁན་གྱི་ཁྱིམ་དུ་བལྟས་པ་ན། གར་མཁན་གྱི་ཆས་
གོས་སོགས་མཐོང་བའི་རྣམ་པར་ཤེས་པ་དུ་མ་ཅིག་ཅར་དུ་སྐྱེ་བའི་
ཕྱིར༑ ཞེས་རྩོད་པ་ན། དེའི་ལན་དུ་སྐྱོན་མེད་དེ། དེ་དག་རིམ་ཅན་དུ་
སྐྱེས་ཀྱང་འཇུག་པ་མྱུར་བས་ཅིག་ཅར་དུ་སྐྱེ་བ་མངོན་པའི་ཕྱིར། དེར་
ཐལ༑ དཔེར་ན། ཨུཏྤ་ལའི་འདབ་མ་བརྒྱ་མདའ་གཅིག་གིས་ཕུག་པ་ན།
རིམ་ཅན་དུ་ཕུག་ཀྱང་འཇུག་པ་མྱུར་བས་ཅིག་ཅར་དུ་ཕུག་པ་མངོན་
པ་ལྟ་བུ་ཡིན་པའི་ཕྱིར། ཞེས་ལན་འདེབས་པ་ཡིན་ཏེ། རང་འགྲེལ་
ལས༑ རྣམ་པར་ཤེས་པ་ཨུཏྤ་ལའི་འདབ་མ་བརྒྱ་འབིག་པ་ལྟར་རིམ་
གྱིས་འབྱུང་བ་རྣམས་ཅིག་ཅར་དུ་འཇུག་པ་ལྟ་བུ་མངོན་པ་ཡིན་ནོ། །
ཞེས་གསུངས་པའི་ཕྱིར། དེ་མི་འཐད་པར་ཐལ། རང་རིག་འདོད་པའི་
མདོ་སེམས་གཉིས་པོ་དེས།སེམས་ཅན་གཅིག་གི་རྒྱུད་ལ་ཡིད་ཀྱི་རྣམ་

པར་ཤེས་པ་རིགས་མཐུན་རྫས་ཐ་དད་པ་དུ་མ་ཅིག་ཅར་དུ་མི་སྐྱེ་བ་
འདོད་པ་ཡིན་གྱི། དེའི་རྒྱུད་ལ་རྣམ་པར་ཤེས་པ་རིགས་མི་མཐུན་རྫས་
ཐ་དད་པ་དུ་མ་ཅིག་ཅར་དུ་མི་སྐྱེ་བ་མི་འདོད་པའི་ཕྱིར། རྟགས་དང་
པོ་དེར་ཐལ། རྣམ་འགྲེལ་ལས། དེ་རྣམས་རིགས་མཐུན་པ་ཉིད་ལས།
ནུས་པ་ངེས་པར་གྱུར་པ་ཡིན། །ཞེས་གསུངས་པའི་ཕྱིར། ཡང་ཁ་ཅིག་
ན་རེ། ལུང་དེའི་དོན། སེམས་ཅན་གཅིག་གི་རྒྱུད་ལ་རྣམ་པར་ཤེས་པ་
རྫས་ཐ་དད་པ་དུ་མ་ཅིག་ཅར་དུ་སྐྱེ་བ་ཡོད་པར་ཐལ།  ཿ ཟ་འོག་ལ་
བལྟས་པ་དེའི་ཚེ་ན། སྔོ་སེར་ལ་སོགས་པ་མཐོང་བའི་རྣམ་པར་ཤེས་
པ་དུ་མ་ཅིག་ཅར་དུ་སྐྱེ་བའི་ཕྱིར་ཞེས་རྩོད་པ་ན། སྐྱོན་མེད་དེ། དེ་
དག་རིམ་ཅན་དུ་སྐྱེས་ཀྱང་ཅིག་ཅར་( ༡༣༢ན)དུ་སྐྱེ་བ་མངོན་པ་
ཡིན་པའི་ཕྱིར། དཔེ་སྔར་བཞིན་ནོ། །ཞེས་ལན་འདེབས་པ་ཡིན་ནོ་
ཞེས་ཟེར་ན། དེ་ཡང་མི་འཐད་པར་ཐལ། མདོ་ལུང་དེའི་དོན་སེམས་
ཅན་གཅིག་གི་རྒྱུད་ལ་ཡིད་ཀྱི་རྣམ་པར་ཤེས་པ་རིགས་མཐུན་རྫས་ཐ་
དད་པ་དུ་མ་ཅིག་ཅར་དུ་སྐྱེ་བ་མེད་པའི་དོན་ཡིན་གྱི། ཡིད་ཀྱི་རྣམ་
པར་ཤེས་པ་རྫས་ཐ་དད་པ་དུ་མ་ཅིག་ཅར་དུ་མི་སྐྱེ་བའི་དོན་མ་ཡིན་
པའི་ཕྱིར། དེ་ལྟ་མ་ཡིན་ན། ཁྲ་འཛིན་དབང་མངོན་སོགས་མེད་པར་
ཁས་ལེན་དགོས་པའི་སྐྱོན་ཡོད་པའི་ཕྱིར།
༈ རང་ལུགས་ལ། ལུང་དེ་རྟགས་དཔེ་མ་དག་པ་ཡིན་ཏེ། སེམས་
ཅན་གཅིག་གི་རྒྱུད་ལ་ཡིད་ཀྱི་རྣམ་པར་ཤེས་པ་རྫས་ཐ་དད་པ་དུ་མ་
ཅིག་ཅར་དུ་སྐྱེ་བ་ཡོད་པར་ཐལ། དེའི་རྒྱུད་ལ་ཡིད་ཀྱི་རྣམ་པར་ཤེས་
པ་རིགས་མཐུན་རྫས་ཐ་དད་པ་དུ་མ་ཅིག་ཅར་དུ་སྐྱེ་བ་ཡོད་པའི་
200

ཕྱིར་ཞེས་རྩོད་པ་ན། སྐྱོན་མེད་དེ། དེ་དག་རིམ་ཅན་དུ་སྐྱེས་ཀྱང་
འཇུག་པ་མྱུར་བས་ཅིག་ཅར་དུ་སྐྱེ་བ་མངོན་པ་ཡིན་པའི་ཕྱིར། ཞེས་
དཔེ་བསྟན་ཏེ་ལན་བཏབ་པ་ལྟར་སྣང་ཡང་མདོ་སེམས་གཉིས་ཀྱིས་
འཇུག་པ་མྱུར་བ་ཅིག་ཅར་དུ་སྐྱེ་བའི་འཁྲུལ་རྒྱུ་ཡིན་པ་བཀག་པའི་
ཕྱིར༑ གཉིས་པ་དེ་དགག་པ་ལ། སྒྲུབ་བྱེད་དགག་པ་དང་། བསྒྲུབ་བྱ་
དགག་པ་གཉིས་ལས། དང་པོ་ལ། དྲན་པའི་རྟགས་ལ་བརྟེན་ནས་སྔོན་
འཛིན་ལ་མྱོང་བྱེད་ཡོད་པ་སྒྲུབ་པ་དེ། རང་གི་མཚན་ཉིད་ཀྱིས་གྲུབ་
པའི་དྲན་པ་རྟགས་སུ་འགོད་དམ། དྲན་པ་ཙམ་རྟགས་སུ་འགོད།དང་
པོ་ལྟར་ན་མི་རིགས་ཏེ། ཐལ་འགྱུར་བའི་ལུགས་ལ་དེ་ལྟ་བུའི་དྲན་པ་
དེ་དང་རང་རིག་གཉིས་མེད་མཚུངས་ཡིན་པས། སྒྲུབ་བྱེད་བསྒྲུབ་བྱ་
དང་མཚུངས་པའི་ཕྱིར། དེར་ཐལ། མིག་ཤེས་ཀྱི་བཟུང་བྱའི་རྟགས་ལ་
བརྟེན་ནས་སྒྲ་མི་རྟག་པར་སྒྲུབ་པ་ལྟ་བུ་ཡིན་པའི་ཕྱིར། གཉིས་པ་
ལྟར་ན་ཁྱབ་པ་མ་ངེས་པ་ཡིན་ཏེ། མེ་ཙམ་གྱི་རྟགས་ལས་མེ་ཤེལ་དང་།
ཆུ་ཙམ་གྱི་རྟགས་ལས་ཆུ་ཤེལ་མི་འགྲུབ་པ་ལྟ་བུ་ཡིན་པའི་ཕྱིར།
གཞན་ཡང་། དྲན་ཤེས་ཀྱི་རྟགས་ལ་བརྟེན་ནས་སྔོན་འཛིན་ལ་མྱོང་
བྱེད་ཡོད་པ་འགྲུབ་དེ་ལ་བརྟེན་ནས་རང་རིག་སྒྲུབ་པ་དེ་མི་འཐད་
པར་ཐལ། དྲན་ཤེས་ཀྱི་རྟགས་ལ་བརྟེན་ནས་སྔོན་འཛིན་ལ་མྱོང་བ་
ཡོད་པ་འགྲུབ་ཏུ་ཆུག་ཀྱང་། ྋ ཁྱོད་འདོད་པ་ལྟར་དུ་མྱོང་བ་ལ་རང་
མྱོང་དང་གཞན་མྱོང་གཉིས་སུ་མ་ངེས་པའི་ཕྱིར། དེར་ཐལ། མར་མེ་
གསལ་བའི་ངོ་བོར་སྐྱེས་ཀྱང་རང་( ༡༣༢བ) ཉིད་ཀྱིས་རང་ཉིད་
གསལ་བར་ཡང་མི་བྱེད། དེ་ལས་དོན་གཞན་གྱིས་ཀྱང་གསལ་བར་མི་

བྱེད་པ་ལྟ་བུ་ཡིན་པའི་ཕྱིར། དང་པོ་མ་གྲུབ་ན། མུན་པས་མུན་པ་སྒྲིབ་
པར་ཐལ།  མར་མེ་རང་ཉིད་ཀྱིས་རང་ཉིད་གསལ་བར་བྱེད་པའི་ཕྱིར།
འདོད་ན། མུན་ཁུང་ན་ཡོད་པའི་བུམ་པའི་གཟུགས་མཐོང་བ་རྐྱེན་ལ་
བལྟོས་མི་དགོས་པར་ཐལ། འདོད་པ་དེའི་ཕྱིར། སྔ་མ་ལ་ཁྱབ་པ་ཡོད་
པར་ཐལ། རྩ་ཤེས་ལས། མར་མེ་རང་དང་གཞན་གྱི་དངོས། །གལ་ཏེ་
སྣང་བར་བྱེད་འགྱུར་ན། །མུན་པའང་རང་དང་གཞན་གྱི་དངོས། །
སྒྲིབ་པར་འགྱུར་བ་ཐེ་ཚོམ་མེད། །ཅེས་གསུངས་པའི་ཕྱིར། གཞན་
ཡང་།དྲན་ཤེས་ཀྱི་རྟགས་ལ་བརྟེན་ནས་སྔོན་འཛིན་ལ་མྱོང་བྱེད་ཡོད་
པ་སྒྲུབ་པ་མི་རིགས་པར་ཐལ། སྔོན་འཛིན་དྲན་པའི་དྲན་ཤེས་དང་།
སྔོན་འཛིན་གཉིས་པོ་འབྲེལ་མེད་དོན་གཞན་ཡིན་པའི་ཕྱིར། དེར་
ཐལ༑ བྱམས་པས་མྱོང་བ་ཉེ་སྦས་ཀྱིས་མི་དྲན་པ་ལྟ་བུ་ཡིན་པའི་ཕྱིར།
དེར་ཐལ། རང་གི་མཚན་ཉིད་ཀྱིས་གྲུབ་པའི་སོ་སོ་བ་ཡིན་པའི་ཕྱིར།
གཉིས་པ་བསྒྲུབ་བྱ་དགག་པ་ལ། སྔོན་འཛིན་མྱོང་བྱེད་ཀྱི་རང་རིག་དེ་
ཁ་ནང་ཁོ་ན་ལ་ཕྱོགས་པའི་གཉིས་སྣང་ཐམས་ཅད་དང་བྲལ་ཞིང་།
རིག་བྱ་རིག་བྱེད་ཀྱི་རྣམ་པ་འཆར་རྒྱུ་མེད་ཀྱང་རང་ཉིད་རང་ཉིད་ཀྱི་
རིག་བྱ་རིག་བྱེད་གཉིས་ཀ་ཡིན་པ་དེ་མི་འཐད་པར་ཐལ། དཔེར་ན།
རལ་གྲི་རང་ཉིད་ཀྱིས་རང་ཉིད་གཅོད་པར་མི་བྱེད། སོར་མོ་རང་ཉིད་
ཀྱིས་རང་ཉིད་ཀྱི་རྩེ་མོ་ལ་རེག་པར་མི་བྱེད། སྐྱེས་བུ་གཡེར་ཤིང་
ལེགས་པར་བསླབས་པའི་ཡང་ཟོར་ཅན་དེས། རང་ཉིད་ཀྱིས་རང་
ཉིད་ཀྱི་ཕྲག་པ་ལ་འགོམ་པར་མི་བྱེད་པ་ལྟ་བུ་ཡིན་པའི་ཕྱིར། དེ་སྐད་
དུ་ཡང་། ལང་ཀར་གཤེགས་པ་ལས། ཇི་ལྟར་རལ་གྲིས་རང་གི་སོ། །

གཅོད་པར་མི་བྱེད་སོར་མོས་ནི། །རང་ལ་རེག་པར་མི་བྱེད་ལྟར། །རང་
རིག་སེམས་ཀྱང་དེ་བཞིན་ནོ། །ཞེས་གསུངས་པའི་ཕྱིར། གཞན་ཡང་།
དེ་ལྟ་བུའི་རང་རིག་དེ་རང་ཉིད་རང་ཉིད་ཀྱི་རིག་བྱ་རིག་བྱེད་གཉིས་
ཀ་ཡིན་པ་མི་འཐད་པར་ཐལ། དེ་ལ་ཡིད་ཇི་ཙམ་གཏད་ཀྱང་རིག་བྱ་
རིག་བྱེད་ཀྱི་རྣམ་པ་འཆར་རྒྱུ་མེད་པའི་ཕྱིར། མ་ཁྱབ་ན། མྱུ་གུ་དེ་རང་
ཉིད་ཀྱི་བསྐྱེད་བྱ་སྐྱེད་བྱེད་གཉིས་ཀ་ཡིན་པར་ཐལ། དེ་ལྟ་བུའི་རང་
རྡེག་དང་མྱུ་གུ་གཉིས་ལ་ཡིད་ཇི་ཙམ་གཏད་ཀྱང་། དང་པོ་ལ་རིག་བྱ་
རིག་བྱེད་དང་། མྱུ་གུ་རང་ཉིད་ཀྱི་བསྐྱེད་བྱ་སྐྱེད་བྱེད་གཉིས་ཀྱི་རྣམ་
པ་འཆར་རྒྱུ་མེད་པ་མཚུངས་པ་གང་ཞིག །རང་( ༡༣༣ན)རིག་དེ་
རང་རིག་གི་རིག་བྱ་རིག་བྱེད་གཉིས་ཀ་ཡིན་པའི་ཕྱིར།་འདོད་ན།
ལས་བྱ་བྱེད་གཉིས་གཅིག་ཡིན་པར་ཐལ། འདོད་པ་དེའི་ཕྱིར། འདོད་
ན༑ སྔོན་འཛིན་མྱོང་བྱེད་ཀྱི་རང་རིག་དེ་མེད་པར་ཐལ། རང་རིག་དེ་
དང་བྱེ་བྲག་ཏུ་སྨྲ་བའི་འདོད་པས་བཏགས་པའི་རྡུལ་ཕྲན་ཕྱོགས་ཀྱི་
ཆ་མེད་པ་གཉིས་ལ་ཡིད་ཇི་ཙམ་གཏད་ཀྱང་། རིག་བྱ་རིག་བྱེད་དང་
ཆ་བཅས་ཀྱི་རྣམ་པ་འཆར་རྒྱུ་མེད་པ་མཚུངས་པས། གྲུབ་མཐས་
བཏགས་པ་ཁོ་ན་ཡིན་པའི་ཕྱིར། དེར་ཐལ། བདེན་གཉིས་རང་འགྲེལ་
ལས༑  ཤེས་པའི་བདག་ཉིད་ལ་ནི་རྡུལ་ཕྲ་རབ་དག་གཉིས་པོ་མེད་པའི་
དངོས་པོའི་ངོ་བོ་མི་སྣང་ངོ། །མི་སྣང་བ་ལ་ནི་ཐ་སྙད་མེད་དོ། །ཞེས་
གསུངས་པའི་ཕྱིར། གཞན་ཡང་། དེ་ལྟ་བུའི་རང་རིག་དེ་རང་ཉིད་ཀྱི་
རིག་བྱ་རིག་བྱེད་གཉིས་ཀ་ཡིན་པ་མི་འཐད་པར་ཐལ། དེ་ལ་ཡིད་ཇི་
ཙམ་གཏད་ཀྱང་རིག་བྱ་རིག་བྱེད་ཀྱི་རྣམ་པ་འཆར་རྒྱུ་མེད་ཅིང་།

དྲན་པ་ཙམ་དེ་ལས་གཞན་པའི་སྒྲུབ་བྱེད་ཡང་དག་མེད་པས། སྒྲུབ་
བྱེད་ལྟར་སྣང་ཙམ་དུ་ཟད་པའི་ཕྱིར། དེར་ཐལ། དེ་སྐད་དུ་ཡང་
བདེན་གཉིས་རང་འགྲེལ་ལས། གལ་ཏེ་སྣང་བ་བཞིན་དུ་ཡང་ངེས་
པར་མི་ཟིན་སྙམ་པ་ན། དེས་ན་ཅི་དེ་ལྟ་བུ་ལ་ནི་ཐ་སྙད་མེད་དོ་སྣང་
ཞེས་བྱ་བ་འདི་ལ་ཡང་ཡིད་ཆེས་པ་མེད་པའི་ཕྱིར། གནའ་ཆུ་ཐུང་
དགོས་སོ། །ཞེས་གསུངས་པའི་ཕྱིར།
༈ གསུམ་པ་རང་ལུགས་ལ། རང་རིག་མེད་ཀྱང་དྲན་ཤེས་སྐྱེ་ཚུལ་
བཤད་པ་ལ། དངོས་དང་། རྩོད་པ་སྤོང་བ་གཉིས་ལས། དང་པོ་ལ་
གཞུང་འདི་ནས་བཤད་ཚུལ་དང་། གཞུང་གཞན་ནས་བཤད་ཚུལ་
གཉིས་ལས། དང་པོ་ལ། སྔོན་འཛིན་ལ་མྱོང་བྱེད་རང་རིག་མེད་ཀྱང་།
ངས་སྔོན་པོ་མཐོང་སྙམ་པའི་ཡུལ་ཅན་གྱི་དྲན་པ་སྐྱེ་བ་མི་འགལ་ཏེ།
སྔོན་འཛིན་གྱི་རྗེས་སུ་སྐྱེས་པའི་དྲན་ཤེས་ཡུལ་ཡུལ་ཅན་དང་སྔོན་
འཛིན་གྱི་ཡུལ་ཡུལ་ཅན་གཉིས་རང་གི་མཚན་ཉིད་ཀྱིས་གྲུབ་པའི་སོ་
སོ་བ་མ་ཡིན་ཀྱང་། རྒྱུན་གཅིག་པའི་འབྲེལ་བ་གྲུབ་པའི་ཕྱིར་དང་།
སྔོན་འཛིན་གྱི་ཡུལ་སྔོན་པོ་དེ་དང་། དྲན་ཤེས་ཀྱི་ཡུལ་སྔོན་པོ་གཉིས་
ཡུལ་གཅིག་པའི་ཕྱིར་དང་། ོ སྔོན་འཛིན་དེ་ང་མ་ཡིན་ཀྱང་ངའི་ཆ་
ཤས་ཡིན་པས། དེས་སྔོན་པོ་མཐོང་བས་ངས་སྔོན་པོ་མཐོང་ངོ་སྙམ་
པའི་དྲན་པ་སྐྱེ་བ་འཐད་པའི་ཕྱིར། དེ་ལྟར་ཡིན་ཀྱང་སྔོན་འཛིན་གྱི་
དུས་སུ་གྲུབ་པའི་སྔོན་པོ་དེ། དྲན་ཤེས་ཀྱི་དུས་སུ་གྲུབ་སྙམ་པའི་དྲན་
པ་སྐྱེ་(༡༣༣བ)བ་མ་ཡིན་ཏེ། དེ་ལྟ་བུའི་བློ་ལྷན་སྐྱེས་ལ་དུས་ཀྱིས་
ཁྱད་པར་དུ་བྱས་པའི་དྲན་པ་སྐྱེ་བ་མི་འཐད་པའི་ཕྱིར།

གཉིས་པ་གཞུང་གཞན་ནས་བཤད་ཚུལ་ལ། སྔོན་འཛིན་གྱི་དུས་སུ་
སྔོན་འཛིན་ལ་མྱོང་བྱེད་ཀྱི་རང་རིག་མེད་ཀྱང་།ཕྱིས་ངས་སྔོན་པོ་
མཐོང་སྙམ་པའི་ཡུལ་ཅན་གྱི་དྲན་པ་སྐྱེ་བ་མི་འགལ་ཏེ། དཔེར་ན།
དགུན་དུས་སུ་བྱི་བས་རྨུགས་པ་ན་དུག་ཞུགས་ནས། དཔྱིད་དུས་སུ་
འབྲུག་སྒྲ་ཐོས་ནས་དུག་ལངས་པ་ན། བྱི་བས་རྨུགས་པ་མ་སྤངས་པར་
བྱི་བས་རྨུགས་པའི་དུས་སུ་དུག་ཞུགས་སོ་སྙམ་པའི་དྲན་ཤེས་སྐྱེ་བ་ལྟ་
བུ་ཡིན་པའི་ཕྱིར། དེར་ཐལ། དེ་སྐད་དུ་ཡང་། སྤྱོད་འཇུག་ལས། གལ་
ཏེ་རང་རིག་ཡོད་མིན་ན། །རྣམ་ཤེས་དྲན་པ་ཇི་ལྟར་འགྱུར། །གཞན་
མྱོང་བ་དང་འབྲེལ་པ་ལས། །དྲན་འགྱུར་བྱི་བའི་དུག་བཞིན་ནོ། །ཞེས་
གསུངས་པའི་ཕྱིར། དེ་དང་ཆོས་མཐུན་པ་ཡིན་ཏེ། སྔོན་འཛིན་གྱི་དུས་
སུ་སྔོན་པོ་མཐོང་བ་དང་། དགུན་དུས་སུ་བྱི་བས་རྨུགས་པ་གཉིས
ཆོས་མཐུན་པ་དང་། སྔོན་འཛིན་གྱི་དུས་སུ་སྔོན་འཛིན་ལ་མྱོང་བྱེད་
མེད་པ་དང་། བྱི་བས་རྨུགས་པའི་དུས་སུ་དུག་ཞུགས་པ་མ་མྱོང་བ་
གཉིས་ཆོས་མཐུན་ནོ། །སྔོན་འཛིན་མ་སྤངས་པར་ངས་སྔོན་པོ་མཐོང་
སྙམ་པའི་དྲན་པ་སྐྱེ་བ་དང་། བྱི་བས་རྨུགས་པ་མ་སྤངས་པར་དུག་
ཞུགས་པ་མྱོང་བའི་དྲན་པ་སྐྱེ་བ་གཉིས་ཆོས་མཐུན་པའི་ཕྱིར། ཁ་ཅིག་
ན་རེ། དཔལ་ལྡན་ཟླ་བ་གྲགས་པས་རང་གི་མཚན་ཉིད་ཀྱིས་གྲུབ་པའི་
རང་རིག་མི་བཞེད་ཀྱང་ཐ་སྙད་དུ་རང་རིག་བཞེད་དོ་ཟེར་ན། དེ་མི་
འཐད་པར་ཐལ། དཔལ་ལྡན་ཟླ་བས་རྫས་རང་གི་མཚན་ཉིད་ཀྱིས་
གྲུབ་པ་བཀག་པའི་འོག་ཏུ་རང་རིག་དང་། དེས་དྲངས་པའི་དྲན་ཤེས་
གཉིས་བཀག་པའི་ཕྱིར། དེར་ཐལ། རང་འགྲེལ་ལས། འོན་ཏེ་འཇིག་

རྟེན་གྱི་ཐ་སྙད་ཀྱི་དབང་དུ་ཡིན་ན་ནི། དེ་ལྟ་ན་ཡང་རང་རིག་པའི་རྒྱུ་
ཅན་གྱི་དྲན་པ་མི་སྲིད་པ་ཉིད་དོ། །ཞེས་པ་དང་། ཡང་དེ་ཉིད་ལས།
རང་རིག་པ་མེད་པར་ཡང་དྲན་པ་ཇི་ལྟར་འབྱུང་བ་དེ་ལྟར་སྟོན་པར་
འགྱུར་རོ། །ཞེས་གསུངས་པའི་ཕྱིར། གཉིས་པ་རྩོད་པ་སྤོང་བ་ལ།རྩོད་
པ་དང་ལན་གཉིས། དང་པོ་ལ་ཁ་ཅིག་ན་རེ། ཐལ་འགྱུར་བ་རང་
ལུགས་ལ་རང་རིག་མེད་ཀྱང་།  ཿ དབང་ཤེས་དང་ཡིད་ཤེས་སོགས་
འདོད་དགོས་པས། དེ་རང་གི་མཚན་ཉིད་ཀྱིས་གྲུབ་ན་རང་རིག་
བཀག་པ་དང་འགལ། མྱོང་བྱེད་དོན་གཞན་པ་ཞིག་གིས་གྲུབ་ན། མྱོང་
བྱེད་ཐུག་མེད་དུ་འགྱུར་པས། འཇུག་པ་ལས། འདི་ཡི་ཡོད་པ་གང་
གིས་ཤེས་( ༡༣༤ན)པར་འགྱུར། །མ་བཟུང་བར་ཡང་ཡོད་ཅེས་བྱ་
མི་རུང་། །ཞེས་གསུངས་པའི་ཕྱིར། རྩོད་པ་རང་ལུགས་ལ་ཡང་
མཚུངས་པར་འགྱུར་རོ་ཟེར་ན། དེའི་ལན་བཤད་པ་ལ། ལན་དངོས་
དང་༑ ཞར་ལ་ཚད་མའི་རྣམ་གཞག་བཤད་པ་དང་གཉིས། དང་པོ་ལ།
དེ་ལྟ་བུའི་ཕྱོགས་གཉིས་ཀ་ཁས་མི་ལེན་ཞིང་། རང་རིག་དགག་པ་
དང་མཚུངས་པ་སོགས་ཀྱི་སྐྱོན་མེད་དེ། གཞལ་བྱའི་གྲངས་ངེས་ཀྱི་སྒོ་
ནས་ཚད་མའི་གྲངས་ངེས་འཇོག་པ་དང་། ཚད་མ་ལ་གཞལ་བྱའི་རྣམ་
པ་ཤར་བའི་སྒོ་ནས་ཚད་མ་གྲུབ་པ་ཡིན་ཏེ། དེ་ལས་ཟུར་དུ་འགྲུབ་
བྱེད་རང་རིག་སོགས་མི་དགོས་པའི་ཕྱིར། དེར་ཐལ། ཚིག་གསལ་ལས།
ཚད་མའི་གྲངས་འཇུག་པ་གཞལ་བྱའི་གཞན་གྱི་དབང་ཡིན་པའི་ཕྱིར་
དང་༑ གཞལ་བྱའི་རྣམ་པའི་རྗེས་སུ་བྱེད་པ་ཙམ་གྱིས་རང་གི་ངོ་བོ་
ཡོད་པར་རྙེད་པའི་ཚད་མ་དག་གིས་རང་གི་ངོ་བོ་རྣམ་པར་འཇོག་

པའི་ཕྱིར། ཞེས་གསུངས་པའི་ཕྱིར། དེའི་དོན་ལ། ཚད་མ་ལ་གཞལ་
བྱའི་རྣམ་པ་ཤར ་བ འི་སྒོ་ནས་ཚད་མ་གྲུབ་པར་འཇོག་པ་ཡིན་ན།
དེའི་དོན་དེ་གང་ཞེ་ན། དེ་ལ་གཞན་ལུགས་དགག་པ་དང་། རང་
ལུགས་བཞག་པ་གཉིས། དང་པོ་ལ། མཁས་པ་ཁ་ཅིག་གི་གསུང་ན་རེ།
སྔོན་འཛིན་དབང་པོའི་མངོན་སུམ་ལ། སྔོན་པོའི་རྣམ་པ་ཤར་བའི་སྒོ་
ནས༑ སྔོན་འཛིན་དབང་པོའི་མངོན་སུམ་ཡོད་པར་གྲུབ། དེས་ན་སྔོན་
འཛིན་རང་ཉིད་ཀྱིས་རང་ཉིད་ཡོད་པར་གྲུབ་པས་སྔོན་འཛིན་གྱིས་
སྔོན་འཛིན་རྟོགས་པ་དང་མྱོང་བ་ཡིན་ཟེར་ན། དེ་མི་འཐད་པར་ཐལ།
སྔོན་འཛིན་ལ་ཡིད་ཇི་ཙམ་གཏད་ཀྱང་། རང་ཉིད་ལ་རང་ཉིད་ཀྱི་
རིག་བྱ་རིག་བྱེད་ཀྱི་རྣམ་པ་འཆར་རྒྱུ་མེད་ཀྱང་། རང་ཉིད་རང་ཉིད་
ཀྱི་རིག་བྱ་རིག་བྱེད་གཉིས་ཀ་ཡིན་པར་འདོད་ན། རང་རིག་བཀག་པ་
དང་འགལ་བའི་ཕྱིར། གཞན་ཡང༌། སྔོན་འཛིན་དབང་པོའི་མངོན་
སུམ་གྱིས་སྔོན་འཛིན་དབང་པོའི་མངོན་སུམ་མ་རྟོགས་པར་ཐལ།
དེས་དེ་དངོས་ཤུགས་གང་རུང་དུ་མ་རྟོགས་པའི་ཕྱིར། ཁོ་ན་རེ། དེས་
སྔོན་པོ་མངོན་སུམ་དུ་རྟོགས་ནས་རང་ཉིད་ཤུགས་ལ་རྟོགས་པ་ཡིན་
པའི་ཕྱིར། ཟེར་ན། སྟོང་ཉིད་མངོན་སུམ་དུ་རྟོགས་པའི་སློབ་པའི་
མཉམ་གཞག་ཡེ་ཤེས་དེས། སྟོང་ཉིད་མངོན་སུམ་དུ་རྟོགས་ནས་ཡུལ་
ཅན་རང་ཉིད་ཤུགས་ལ་རྟོགས་པར་ཐལ། ཁྱོད་ཀྱི་དམ་བཅའ་འཐད་
པའི་ཕྱིར། འདོད་ན། མྱུ་གུ་རང་བཞིན་མེད་པ་( ༡༣༤བ)མངོན་
སུམ་དུ་རྟོགས་པའི་མཉམ་གཞག་ཡེ་ཤེས་དེས། མྱུ་གུ་རང་བཞིན་མེད་
པ་ཡོད་པ་ཤུགས་ལ་རྟོགས་པར་ཐལ། འདོད་པའི་ཕྱིར། འདོད་ན། མྱུ་

གུ་རང་བཞིན་གྱིས་མེད་ཅེས་བརྗོད་པའི་སྒྲ་དེས། མྱུ་གུ་རང་བཞིན་
མེད་པ་ཡོད་པ་ཤུགས་ལ་བསྟན་པར་ཐལ། འདོད་པའི་ཕྱིར། འདོད་ན།
སྒྲ་དེའི་རྗེས་སུ་འབྲང་བའི་རྟོག་པ་དེས་མྱུ་གུ་རང་བཞིན་མེད་པ་ཡོད་
པ་དེ་ཤུགས་ལ་རྟོགས་པར་ཐལ། འདོད་པའི་ཕྱིར། འདོད་ན། མྱུ་གུ་
རང་བཞིན་མེད་པ་དེ་མ་ཡིན་དགག་ཡིན་པར་ཐལ། དེ་དགག་བྱ་རང་
བཞིན་གྱིས་གྲུབ་པ་བཀག་ཤུལ་དུ་མྱུ་གུ་རང་བཞིན་མེད་པ་ཡོད་པ་
འཕངས་ནས་རྟོགས་པའི་དགག་པ་ཡིན་པའི་ཕྱིར། འདོད་ན། མི་
འཐད་དེ། མེད་དགག་ཡིན་པའི་ཕྱིར་ཏེ། སྟོང་ཉིད་ཡིན་པའི་ཕྱིར། དེ་
སྐད་དུ་ཡང་། རྣམ་བཤད་རིགས་པའི་རྒྱ་མཚོ་ལས། འོན་ཏེ་རང་
བཞིན་མེད་པ་ཡོད་པ་ནི་ཤུགས་ཀྱིས་རྟོགས་ལ་དེ་ཡང་རིགས་ཤེས་
ཀྱིས་གྲུབ་པར་བྱ་དགོས་སྙམ་ན། དེ་ལྟར་ན་མྱུ་གུ་རང་བཞིན་མེད་
ཅེས་པའི་སྒྲས་ཀྱང་། རང་བཞིན་མེད་པ་ཡོད་པ་དེ་ཤུགས་ལ་བསྟན་
དགོས་ཏེ། སྒྲ་དེའི་རྗེས་སུ་འབྲང་བའི་བློས་དེ་ཡོད་པར་ཤུགས་ལ་
རྟོགས་པའི་ཕྱིར། དེའི་ཕྱིར། དགག་བྱ་བཅད་ཙམ་མ་ཡིན་པའི་ཆོས་
གཞན་ཤུགས་ལ་འཕེན་པའི་མ་ཡིན་དགག་ཡིན་པས། མེད་དགག་
ཡིན་པ་ཉམས་སོ། །ཞེས་གསུངས་པའི་ཕྱིར། གཞན་ཡང་། མྱུ་གུ་རང་
བཞིན་མེད་པ་ཡོད་པ་དེ་མཐར་ཐུག་དཔྱོད་པའི་རིགས་ཤེས་ཀྱི་རྙེད་
དོན་མ་ཡིན་པར་ཐལ། ཐ་སྙད་པའི་ཚད་མའི་རྙེད་དོན་ཡིན་པའི་ཕྱིར།
དེར་ཐལ། ཀུན་རྫོབ་བདེན་པ་ཡིན་པའི་ཕྱིར། ཁ་ཅིག་ན་རེ། མྱུ་གུ་
རང་བཞིན་མེད་པ་མངོན་སུམ་དུ་རྟོགས་པའི་མཉམ་གཞག་ཡེ་ཤེས་
དེས༑ མྱུ་གུ་རང་བཞིན་མེད་པ་ཡོད་པ་དངོས་སུ་རྟོགས་པ་ཡིན་པའི་

ཕྱིར་ཟེར་ན། དེ་མི་འཐད་པར་ཐལ། དེ་ལྟར་ཡིན་ན། སློབ་ལམ་ན་ཐ་
སྙད་པའི་ཚད་མ་དང་། མཐར་ཐུག་དཔྱོད་པའི་ཚད་མ་མི་འགལ་བ་
དང་༑ དེ་ན་བདེན་གཉིས་དུས་ཅིག་ཅར་དུ་མངོན་སུམ་དུ་རྟོགས་པའི་
ཡེ་ཤེས་ཡོད་པ་དང་། མཉམ་གཞག་དེའི་གཞལ་བྱར་གྱུར་པའི་མྱུ་གུ་
རང་བཞིན་མེད་པ་དེ། ཆོས་གཞན་དངོས་སུ་འཕེན་པའི་མ་ཡིན་
དགག་ཡིན་པའི་སྐྱོན་ཡོད་པའི་ཕྱིར། གཞན་ཡང་། སྔོན་འཛིན་དབང་
པོའི་མངོན་སུམ་གྱིས་སྔོན་འཛིན་དབང་པོའི་མངོན་སུམ་མ་གྲུབ་པར་
ཐལ༑ དེས་སྔོན་པོ་གཞལ་སྟོབས་ཀྱིས་རང་ཉིད་གྲུབ་པ་མ་ཡིན་པའི་
ཕྱིར༑ རང་ཉིད་ལ་རང་ཉིད་གྲུབ་པའི་ཆ་ཤས་( ༡༣༥ན)ཤིག་ཡོད་
ན༑ རང་ཉིད་བཀག་པ་དང་འགལ་བའི་ཕྱིར། དེར་ཐལ། དེ་སྐད་དུ་
ཡང་༑ རྣམ་བཤད་དགོངས་པ་རབ་གསལ་ལས། ཚད་མ་འགྲུབ་པ་ལ་
གཞལ་བྱ་གྲུབ་པ་ཙམ་གྱིས་མི་ཆོག་པར། ཚད་མ་རང་ལས་ཚད་མ་
འགྲུབ་པ་གཞན་དག་འདོད་པ་ལྟར་ཡིན་ན། གཞལ་བྱ་ལ་མ་བལྟོས་
པར་ཚད་མ་འགྲུབ་པར་འགྱུར་རོ། །ཞེས་གསུངས་པའི་ཕྱིར། རང་
ལུགས་ཚིག་གསལ་གྱི་ལུང་དེའི་དོན་ཡོད་དེ། སྔོན་འཛིན་གྱིས་སྔོན་
འཛིན་འགྲུབ། \ དེས་སྔོན་པོ་གཞལ་སྟོབས་ཀྱིས་དེ་འགྲུབ་པའི་ཕྱིར།
ཞེས་བསྟན་པ་མ་ཡིན་ཞིང་། དེས་སྔོན་པོ་གཞལ་སྟོབས་ཀྱིས་དེ་ཡོད་
པར་འགྲུབ་པའི་དོན་ཡིན་པའི་ཕྱིར། དེ་ཡོད་པར་འགྲུབ་པའི་ཚུལ་
ཡང་ཡོད་དེ། དེས་སྔོན་པོ་དྲན་པའི་དྲན་ཤེས་དེ་ཚད་མ་གཞན་ལ་མ་
བལྟོས་པར་རང་སྟོབས་ཀྱིས་འདྲེན། དེ་འདྲ་བའི་དྲན་ཤེས་དེས་ཡུལ་
མ་ྒུར་༡་སྐོམ་༣སྔོན་པོ་དང་ཡུལ་ཅན་སྔོན་འཛིན་གཉིས་མེད་པའི་སྒྲོ་འདོགས་བཅད་

ནས༑ བློ་ཁ་ཕྱོགས་པ་ཙམ་གྱིས་ཡུལ་ཡུལ་ཅན་དེ་གཉིས་དྲན་པའི་དྲན་
ཤེས་ཚད་མ་གཞན་ལ་མ་བལྟོས་པར་རང་སྟོབས་ཀྱིས་འདྲེན་པའི་ཕྱིར།
དེས་ན་སྔོན་འཛིན་གྱིས་དྲངས་པའི་དྲན་ཤེས་དེས་ཡུལ་སྔོན་པོ་དང་
ཡུལ་ཅན་སྔོན་འཛིན་གཉིས་ཀ་རྟོགས་པ་ཡིན་ཏེ། སྔོན་འཛིན་མ་
སྤངས་པར་ངས་སྔོན་པོ་མཐོང་སྙམ་པའི་དྲན་པ་དེ་སྐྱེ་བའི་ཕྱིར། སྔོན་
འཛིན་དབང་པོའི་མངོན་སུམ་དེས་སྔོན་པོ་མངོན་སུམ་དུ་རྟོགས་པ་
ལ་བརྟེན་ནས་རང་ཉིད་གྲུབ་ཀྱང་། དེ་སྔོན་པོ་མངོན་སུམ་དུ་རྟོགས་
པ་ལ་ཚད་མར་མ་སོང་སྟེ། སྔོན་འཛིན་གྱིས་དྲངས་པའི་དྲན་ཤེས་དེ་
སྔོན་འཛིན་གྱིས་སྔོན་པོ་མངོན་སུམ་དུ་མཐོང་བ་ལ་ཚད་མར་སོང་
བའི་ཕྱིར་དང་། སྔོན་འཛིན་གྱིས་སྔོན་པོ་རྟོགས་ན་སྔོན་འཛིན་ཡོད་
དགོས་པའི་ཕྱིར། དེ་ལྟར་བྱས་ན། ཇི་ལྟ་བ་མངོན་སུམ་དུ་རྟོགས་པའི་
སློབ་པའི་མཉམ་གཞག་ཡེ་ཤེས་དེས།  ཿ དགག་བྱ་བདེན་གྲུབ་བཅད་
ཙམ་གྱི་མེད་དགག་ལ་ཆུ་ལ་ཆུ་བཞག་གི་ཚུལ་དུ་མཉམ་པར་གཞག་
ཅིང་༑ ཡུལ་ཅན་དང་ཡུལ་སྟོང་ཉིད་ཡོད་པ་མ་གྲུབ་ཀྱང་འགྲུབ་པ་
ཡིན་ཏེ། དེས་ཡུལ་སྟོང་ཉིད་དང་ཡུལ་ཅན་རང་ཉིད་ངེས་པའི་ངེས་
ཤེས་དེ་ཚད་མ་གཞན་ལ་མ་བལྟོས་པར་རང་སྟོབས་ཀྱིས་འདྲེན། དེ་
འདྲ་བའི་དྲན་ཤེས་དེས་ཡུལ་ཡུལ་ཅན་གཉིས་མེད་པའི་སྒྲོ་འདོགས་
བཅད་ནས། ཡོད་པར་ངེས་པའི་ངེས་ཤེས་དེ་རང་སྟོབས་ཀྱིས་འདྲེན་
པའི་ཕྱིར།(༡༣༥བ)དེར་ཐལ། རྣམ་བཤད་རིགས་པའི་རྒྱ་མཚོ་ལས།
དེ་ལྟ་ནའང་བར་དུ་ཚད་མ་གཞན་བརྒྱུད་པ་ལ་མི་བལྟོས་པར་རིགས་
ཤེས་ཀྱི་སྟོབས་ལ་བརྟེན་ནས། རང་བཞིན་མེད་པ་མེད་པར་འཛིན་

པའི་སྒྲོ་འདོགས་དང་། འཛིན་སྟངས་དངོས་སུ་འགལ་བའི་བློ་བསྐྱེད་
ནུས་ཤིང་། དེ་ཉིད་ཀྱིས་དེ་དཔྱོད་པས་རིགས་ཤེས་ལ་བརྟེན་ནས་སྒྲོ་
འདོགས་གཅོད་མོད་ཀྱང་རིགས་ཤེས་ཀྱིས་སྒྲོ་འདོགས་དེ་གཅོད་པ་
མིན་ནོ། །ཞེས་གསུངས་པའི་ཕྱིར། དེས་ན་སྔོན་འཛིན་གྱིས་སྔོན་པོ་
གཞལ་སྟོབས་ཀྱིས་རང་ཉིད་ཀྱིས་རང་ཉིད་འགྲུབ་པ་ཡིན་ཏེ། དཔེར་
ན༑ ཡུལ་དྲན་པས་ཡུལ་ཅན་དྲན་པ་དེ་བཞིན་དུ་སྔོན་འཛིན་གྱིས་སྔོན་
པོ་གཞལ་སྟོབས་ཀྱིས་རང་ཉིད་དྲན་པའི་དྲན་ཤེས་དེ་ཚད་མ་གཞན་
ལ་མ་བལྟོས་པར་རང་སྟོབས་ཀྱིས་འདྲེན། དེ་འདྲ་བའི་ངེས་ཤེས་དེས་
སྔོན་འཛིན་འགྲུབ་པའི་ཕྱིར། དེར་ཐལ། དེ་སྐད་དུ་ཡང་། རྣམ་བཤད་
དགོངས་པ་རབ་གསལ་ལས། སྔོན་པོ་གྲུབ་པ་ཉིད་ཀྱིས་སྔོན་འཛིན་དེ་
འགྲུབ་སྟེ། དཔེར་ན་ཡུལ་དྲན་པ་ཉིད་ཀྱིས་ཡུལ་ཅན་དྲན་པ་ཡིན་གྱི།
སྔར་ཡུལ་ཅན་ཁོ་རང་གི་ཁོ་རང་གཞན་དག་འདོད་པ་ལྟར། མྱོང་བའི་
དབང་གིས་དྲན་པ་དེ་འབྱུང་བ་མིན་པ་དང་འདྲའོ། །ཞེས་གསུངས་
པའི་ཕྱིར། དེ་ལ། ཁ་ཅིག་ན་རེ། སྔོན་འཛིན་གྱིས་སྔོན་འཛིན་གྲུབ་པར་
ཐལ༑ རྣམ་བཤད་དེ་ཉིད་ལས། དེ་ལྟར་ན། སྔོན་འཛིན་ནི་གཞན་
ལུགས་ལྟར་རང་རིག་གིས་མི་འགྲུབ་ཀྱི་དབང་པོའི་མངོན་སུམ་ཚད་
མས་འགྲུབ་པར་བསྟན་ཏེ། ཞེས་གསུངས་པའི་ཕྱིར། ཞེས་ཟེར་ན།
སྐྱོན་མེད་དེ། དེའི་དོན་སྔོན་འཛིན་རང་ཉིད་ཀྱིས་རང་ཉིད་འགྲུབ་
ཅེས་པའི་དོན་ཡིན་པའི་ཕྱིར། དེར་ཐལ། གཞུང་གཉིས་པོ་དེ་དགོངས་
པ་གཅིག་པ་ཡིན་པའི་ཕྱིར། དེས་ན། གནས་ལུགས་མངོན་སུམ་དུ་
རྟོགས་པའི་སློབ་པའི་མཉམ་གཞག་ཡེ་ཤེས་དེས། རང་ཉིད་ལ་གནས་

ལུགས་སྣང་བ་དེ་དངོས་ཤུགས་གང་རུང་ལ་མ་གྲུབ་པས། སྣང་བ་དེ་
དང་༑ ཡུལ་ཅན་རང་ཉིད་གཉིས་མ་གྲུབ་ཀྱང་འགྲུབ་པ་ཡིན་ཏེ། དེ་
གཉིས་ངེས་པའི་ངེས་ཤེས་དེ་ཚད་མ་གཞན་ལ་མ་བལྟོས་པར་རང་
སྟོབས་ཀྱིས་འདྲེན། དེས་དྲངས་པའི་ངེས་ཤེས་དེས། ཡུལ་ཅན་དེ་དང་
སྣང་བ་གཉིས་ཀ་གྲུབ་པའི་ཕྱིར། མཉམ་གཞག་དེས་སྣང་བ་དེ་དངོས་
ཤུགས་གང་རུང་དུ་མ་གྲུབ་པར་ཐལ། ཤུགས་ལ་གྲུབ་ན་ཆོས་ཉིད་དེའི་
དངོས་ཀྱིས་གཞལ་བྱ་མ་ཡིན་པར་འགྱུར་བའི་ཕྱིར་དང་། དངོས་སུ་
གྲུབ་ན་མཉམ་གཞག་ཡེ་ཤེས་དེ་( ༡༣༦ན) གཉིས་སྣང་ཅན་གྱི་ཤེས་
པ་ཡིན་དགོས་པའི་ཕྱིར། དེར་ཐལ། མཉམ་གཞག་དེ་ལ་གནས་ལུགས་
སྣང་བ་ཀུན་རྫོབ་བདེན་པ་ཡིན་པའི་ཕྱིར། དེར་ཐལ། དེས་གནས་
ལུགས་གཟིགས་པ་ཀུན་རྫོབ་བདེན་པ་ཡིན་པའི་ཕྱིར། དེ་བཞིན་དུ་ཟླ་
བ་གཉིས་སྣང་གི་དབང་ཤེས་དང༌། བསེ་རུའི་ནང་དུ་སྐྲ་ཤད་འཛག་
སྣང་གི་དབང་ཤེས་ལ་སོགས་པའི་རྟོག་མེད་ལོག་ཤེས་རྣམས་དང་། སྒྲ་
རྟག་འཛིན་རྟོག་པ་དང་། བདེན་འཛིན་གཉིས་ལ་སོགས་པའི་ལོག་
ཤེས་རྣམས་རིམ་པ་བཞིན་དུ་ཟླ་བ་གཉིས་སུ་སྣང་བ་དང་། སྒྲ་རྟག་
པར་སྣང་བ་སོགས་ལ་ཚད་མ་ཡིན་ཞིང་། ཡུལ་ཅན་རང་ཉིད་མ་གྲུབ་
ཀྱང་འགྲུབ་པ་ཡིན་ཏེ། སྣང་བ་དེ་དང་ཡུལ་ཅན་རང་ཉིད་གཉིས་ཀ་
ངེས་པའི་ངེས་ཤེས་ཚད་མ་གཞན་ལ་མ་བལྟོས་པར་རང་སྟོབས་ཀྱིས་
འདྲེན༑ དེ་འདྲའི་ངེས་ཤེས་དེས་སྣང་བ་དེ་དང་ཡུལ་ཅན་གཉིས་ཀ་
འགྲུབ་པའི་ཕྱིར། 
༈ གཉིས་པ་ཞར་ལ་ཚད་མའི་རྣམ་གཞག་བཤད་པ་ལ། མཚན་

ཉིད༑ དབྱེ་བ། ཕྱེ་བ་སོ་སོའི་དོན་དང་གསུམ། དང་པོ་ལ། རང་གི་
འཛིན་སྟངས་ཀྱི་ཡུལ་དུ་གྱུར་པའི་གཞལ་བྱའི་གཙོ་བོ་ལ་མི་སླུ་བའི་
རིག་པ། ཚད་མའི་མཚན་ཉིད། མཚན་ཉིད་དེ་ལྟར་འཇོག་པ་དང་།
འདུ་བྱེད་རྣམས་ནི་བསླུ་བའི་ཆོས། །དེས་ན་དེ་དག་བརྫུན་པ་ཡིན། །
ཞེས་གསུངས་པ་དང་འགལ་བའི་སྐྱོན་མེད་དེ། འདུ་བྱེད་ཐམས་ཅད་
རང་འཛིན་རྟོག་པ་ལ་སྣང་ཚུལ་དང་གནས་ཚུལ་མི་མཐུན་པའི་
བརྫུན་པ་བསླུ་བའི་དོན་ཡིན་པ་དང་། ཚད་མས་རང་གི་གཞལ་བྱ་ཇི་
ལྟར་དཔྱད་པ་ལྟར་དུ་གྲུབ་པའི་དོན་ལ་མི་སླུ་བ་མི་འགལ་བའི་ཕྱིར།
རང་རྒྱུད་པ་མན་ཆད་ཀྱི་ལུགས་ལ་ཚད་མ་ཡིན་ན། རང་གི་གཞལ་བྱ་
ལ་མི་སླུ་བ་དང་མ་འཁྲུལ་བས་ཁྱབ་ཀྱང་། ལུགས་འདི་ལ་དེ་ལྟར་མ་
ཁྱབ་སྟེ། ཚུར་མཐོང་གི་རྒྱུད་ཀྱི་ཐ་སྙད་པའི་ཚད་མ་དང་། མ་རིག་པའི་
བག་ཆགས་ཀྱིས་བསླད་པའི་སློབ་པ་འཕགས་པའི་རྒྱུད་ཀྱི་ཐ་སྙད་
པའི་ཚད་མ་རྣམས་རང་གི་གཞལ་བྱ་ལ་འཁྲུལ་བའི་ཕྱིར། དེར་ཐལ།
ཚུར་མཐོང་གི་རྒྱུད་ཀྱི་སྒྲ་མི་རྟག་རྟོགས་ཀྱི་རིགས་ཤེས་རྗེས་དཔག་
དང་༑ འཕགས་རྒྱུད་ཀྱི་སྒྲ་མི་རྟག་པར་མངོན་སུམ་དུ་རྟོགས་པའི་
མངོན་གསུམ་གཉིས་ཀ་སྒྲ་མི་རྟག་པ་ལ་འཁྲུལ་བའི་ཕྱིར། དེར་ཐལ། དེ་
གཉིས་ཀ་ལ་སྒྲ་མི་རྟག་པ་རང་གི་མཚན་ཉིད་ཀྱིས་གྲུབ་པར་སྣང
ཡང་།  དེ་( ༡༣༦བ) རང་གི་མཚན་ཉིད་ཀྱིས་མ་གྲུབ་པའི་ཕྱིར།
གཉིས་པ་ཚད་མ་ལ་དབྱེ་ན། མངོན་རྗེས་ཀྱི་ཚད་མ་གཉིས་ཡོད་ཅིང་།
དེ་ལྟར་ཡིན་ཀྱང་རྩོད་བཟློག་རྩ་འགྲེལ་ལས། ལུང་ཚད་མ་དང་། དཔེ་
ཉེར་འཇལ་གྱི་ཚད་མ་གཉིས་གསུངས་པ་དང་འགལ་བའི་སྐྱོན་མེད་དེ།

དང་པོ་ནི། དཔྱད་གསུམ་གྱིས་དག་པའི་ལུང་གི་རྟགས་ལ་བརྟེན་ནས་
གཞལ་བྱ་ཤིན་ཏུ་ལྐོག་གྱུར་འགའ་ཞིག་ལ་མི་སླུ་བའི་ཡིད་ཆེས་རྗེས་
དཔག་ཡིན་པ་དང་། ཕྱི་མ་ནི། དཔེའི་རྟགས་ལ་བརྟེན་ནས་གཞལ་བྱ་
ལྐོག་གྱུར་འགའ་ཞིག་ལ་མི་སླུ་བའི་རིག་པ་ཡིན་པས་དེ་གཉིས་ཀ་རྗེ་
དཔག་ཚད་མའི་ནང་དུ་འདུ་བའི་ཕྱིར། མངོན་སུམ་གྱི་ཚད་མ་ལ་དབྱེ་
ན༑ དབང་པོའི་མངོན་སུམ་གྱི་ཚད་མ་དང་། ཡིད་ཀྱི་མངོན་སུམ་ཚད་
མ་དང་། རྣལ་འབྱོར་མངོན་སུམ་ཚད་མ་དང་གསུམ་ཁོ་ནར་ངེས་པ་
ཡིན་ཏེ། རང་རིག་གོང་དུ་བཀག་ཟིན་པའི་ཕྱིར། ཡིད་ཀྱི་མངོན་སུམ་
ཡང་རྣམ་འགྲེལ་སོགས་ནས་བཤད་པ་དང་མི་མཐུན་ཏེ།དེ་ལས་
གཟུགས་གསལ་བར་མངོན་སུམ་དུ་མཐོང་བའི་རང་ག་བའི་ཚུར་
མཐོང་གི་ཡིད་ཀྱི་མངོན་སུམ་ཡོད་པར་གསུངས། ལུགས་འདི་ལ་
གཟུགས་གསལ་བར་མངོན་སུམ་དུ་མཐོང་བའི་རང་ག་བའི་ཚུར་
མཐོང་གི་དབང་པོའི་མངོན་སུམ་ཡོད་ཀྱང་། གཟུགས་གསལ་བར་
མངོན་སུམ་དུ་མཐོང་བའི་རང་ག་བའི་ཚུར་མཐོང་གི་ཡིད་ཀྱི་མངོན་
སུམ་མེད་དེ། གཟུགས་འཛིན་ཡིད་ཀྱི་ཤེས་པ་དེ་དབང་པོའི་མངོན་
སུམ་གྱིས་གཟུགས་གསལ་བར་མངོན་སུམ་དུ་མཐོང་བ་དྲན་པའི་ཚུལ་
གྱིས་རྟོགས་པའི་རྟོག་པ་ཡིན་པའི་ཕྱིར། དེར་ཐལ། དེ་སྐད་དུ་ཡང་།
བཞི་བརྒྱ་པའི་འགྲེལ་པ་ལས། རྣམ་པར་ཤེས་པ་གཉིས་ཀྱིས་དོན་
གཅིག་རྣམ་པར་ཤེས་པ་མ་ཡིན་ཏེ། གཅིག་ནི་ཡུལ་གྱི་རྣམ་པ་དངོས་
སུ་གཅོད་པར་བྱེད་པ་སྟེ་གང་དང་པོར་སྐྱེ་བའོ། །གཉིས་པ་ནི་དངོས་
སུ་བྱེད་པ་ཉིད་དུ་རྣམ་པར་ཤེས་པ་མ་ཡིན་ཏེ། དབང་པོའི་རྣམ་པར་

ཤེས་པའི་སྟོབས་ཀྱིས་དེ་ལྟར་རྟོག་ཅིང་སྐྱེ་བ་ན་དེས་ཀྱང་དོན་དེ་རྣམ་
པར་ཤེས་སོ་ཞེས་ཉེ་བར་འདོགས་སོ། །ཞེས་གསུངས་པའི་ཕྱིར། འོན་
ཀྱང་ཡིད་ཀྱི་མངོན་གསུམ་མི་བཞེད་པ་མ་ཡིན་ཏེ། འགྲེལ་པ་དེ་ཉིད་
ཀྱིས༑ ཚོར་བ་ལ་སོགས་པ་ལྟར་ཉམས་སུ་མྱོང་བའི་རྣམ་པ་ཡང་མ་
ཡིན་ལ།  ཿ གཟུགས་དང་སྒྲ་ལ་སོགས་པ་བཞིན་དབང་པོའི་སྒོ་ནས་
ཡོངས་སུ་དཔྱད་པར་བྱ་བ་ཡང་མ་ཡིན་ནོ། །ཞེས་གསུངས་པས་ཡིད་
ཀྱི་རྣམ་པར་ཤེས་པའི་འཁོར་དུ་བྱུང་བའི་ཚོར་བ་བདེ་སྡུག་བཏང
(༡༣༧ན)སྙོམས་གསུམ་སོགས་རང་ཡུལ་སིམ་གདུང་བར་མ་སོགས་
ཉམས་སུ་མྱོང་བའི་སྒོ་ནས། རང་གི་གཞལ་བྱ་མངོན་གྱུར་ལ་མི་སླུ་
བའི་ཡིད་ཀྱི་མངོན་སུམ་དུ་གསུངས་པའི་ཕྱིར། དེ་ཡིད་ཀྱི་མངོན་སུམ་
ཡིན་པ་དང་རང་རིག་བཀག་པ་མི་འགལ་ཏེ། སེམས་འབྱུང་ཚོར་བ་
གསུམ་པོ་འཇལ་བྱེད་དང་། བདེ་སྡུག་སོགས་གཞལ་བྱ་ཡིན་པ་དང་།
མདོ་ལས་ཀྱང་ཉམས་སུ་མྱོང་བ་ཁྱད་པར་ཅན་ཚོར་བའི་མཚན་ཉིད་
དུ་གསུངས་པ་དང་། གང་ཉམས་སུ་མྱོང་ན་བདེ་སྡུག་སོགས་ཉམས་སུ་
མྱོང་ཞེས་འཆད་དགོས་ཤིང་། འཇིག་རྟེན་པ་རྣམས་ཀྱིས་ཀྱང་བདེ་བ་
དང་སྡུག་བསྔལ་མྱོང་ཞེས་ཐ་སྙད་བྱེད་པའི་ཕྱིར་དང་། དེ་ལ་ཡིད་
གཏད་པ་ན་ཚོར་བ་ལ་མྱོང་བྱེད་དང་བདེ་སྡུག་སོགས་ལ་མྱོང་བྱའི་
རྣམ་པ་འཆར་རྒྱུ་ཡོད་པ་ལུང་རིགས་གཉིས་ཀྱིས་གྲུབ་པས། དེ་ལྟར་ན་
རང་རིག་བཀག་པ་དང་མི་འགལ་བའི་ཕྱིར། ཚིག་གསལ་ལས། གལ་ཏེ་
མཚན་གཞི་འམ། རང་གི་མཚན་ཉིད་དམ། སྤྱིའི་མཚན་ཉིད་ཀྱང་རུང་
སྟེ༑ འཇིག་རྟེན་ན་ཡོད་ན་ནི་ཐམས་ཅད་མངོན་སུམ་དུ་དམིགས་པར་

བྱ་བ་ཡིན་པའི་ཕྱིར། ལྐོག་ཏུ་མ་གྱུར་པ་ཡིན་ཏེ་དེའི་ཕྱིར། དེའི་ཡུལ་
ཅན་གྱི་རྣམ་པར་ཤེས་པ་དང་ལྷན་ཅིག་ཏུ་མངོན་སུམ་ཉིད་དུ་རྣམ་
པར་གཞག་གོ་ཞེས་གསུངས་པའི་དོན་ཡིན་ཀྱང་། གཞི་གྲུབ་ན་ཀུན་
མཁྱེན་ཡེ་ཤེས་ལ་མངོན་གྱུར་དང་མངོན་སུམ་ཡིན་པས་ཁྱབ་པ་དང་།
ལྐོག་གྱུར་མེད་པར་བསྟན་པ་མ་ཡིན་ཏེ། ཚད་མ་གཉིས་ཀྱི་ནང་ནས་
མངོན་སུམ་ཚད་མ་ངོས་འཛིན་པའི་སྐབས་ཡིན་པའི་ཕྱིར། དེའི་
མཇུག་ཏུ་ཚིག་གསལ་ལས། ལྐོག་ཏུ་གྱུར་པའི་ཡུལ་ཅན་རྟགས་བསྒྲུབ་
པར་བྱ་བ་ལ་མི་འཁྲུལ་བ་ལས་སྐྱེས་པའི་ཤེས་པ་ནི་རྗེས་སུ་དཔག་
པའོ༑ །ཞེས་ལྐོག་གྱུར་ཡོད་པར་གསུངས་པའི་ཕྱིར། དེས་ན་ལུང་སྔ་
མའི་དོན་ནི། དངོས་སྨྲ་བ་རྣམས་ཀྱིས་རང་སྤྱི་གང་རུང་དུ་ཁས་བླངས་
པའི་ཆོས་ཡིན་ན། རང་སྣང་ཡུལ་དུ་བྱེད་པའི་གཉིས་སྣང་ཅན་གྱི་ཤེས་
པ་ལ་རང་ཉིད་ཀྱི་རྣམ་པ་ཤར་བས་ཁྱབ། ཤེས་པ་གང་ལ་ཡུལ་གང་གི་
རྣམ་པ་ཤར་བའི་ཡུལ་དེ་ཡིན་ན།ཤེས་པ་དེའི་ཡུལ་མངོན་སུམ་པ་
ཡིན་པས་ཁྱབ་པས་ཡུལ་དེ་ལ་མངོན་སུམ་གྱི་སྒྲ་དངོས་མིང་དང༌། དེ་
ལ་བལྟོས་ཏེ་ཡུལ་ཅན་ལ་མངོན་སུམ་གྱི་སྒྲ་བཏགས་ནས་འཇུག་པའི་
དོན་ཡིན་པའི་ཕྱིར། དེ་ལྟར་བྱས་ན་( ༡༣༧བ)གཉིས་སྣང་ཅན་གྱི་
ཤེས་པ་ཡིན་ན། རང་གི་སྣང་བ་ལ་མངོན་སུམ་ཚད་མ་ཡིན་པས་ཁྱབ་
སྟེ༑ དེ་ཡིན་ན་རང་གི་སྣང་བ་དེ་ལ་བལྟོས་ཏེ་རང་ཡུལ་ལ་མི་སླུ་བས་
ཁྱབ༑ ཤེས་པ་དེའི་ཡུལ་མངོན་སུམ་པ་ཡིན་ན། ཤེས་པ་དེའི་ཡུལ་
མངོན་གྱུར་བ་ཡིན་པས་ཁྱབ་པ་གང་ཞིག །རང་གི་རྟེན་རྟགས་ཡང་
དག་ལ་མ་བརྟེན་པར་རང་གི་ཡུལ་གྱི་གཙོ་བོ་མངོན་གྱུར་བ་ལ་མི་སླུ་

བའི་རིག་པ། མངོན་སུམ་ཚད་མའི་མཚན་ཉིད་ཡིན་པའི་ཕྱིར། དེས་ན་
ཟླ་གཅིག་ཟླ་གཉིས་སུ་སྣང་བའི་དབང་ཤེས་ལ་སོགས་པའི་རྟོག་མེད་
ལོག་ཤེས་རྣམས་དང་། \ སྒྲ་རྟག་འཛིན་རྟོག་པ་ལ་སོགས་པའི་རྟོག་པ་
ལོག་ཤེས་རྣམས་ཀྱང་རང་གི་སྣང་བ་ལ་མངོན་སུམ་ཚད་མ་ཡིན་ཏེ།
སྣང་བ་དེ་ལ་བལྟོས་ཏེ་ཡུལ་མངོན་གྱུར་བ་ལ་མི་སླུ་བའི་རིག་པ་ཡིན་
པའི་ཕྱིར། དེ་དག་སྣང་བ་དེ་ལ་མི་སླུ་བའི་རིག་པ་ཡིན་ཏེ། ཤེས་པ་
དེས་སྣང་བ་དེ་དང་ཡུལ་ཅན་དེ་ཉིད་ངེས་པའི་ངེས་ཤེས་ཚད་མ་
གཞན་ལ་མ་བལྟོས་པར་རང་སྟོབས་ཀྱིས་འདྲེན་པའི་ཕྱིར། དེ་དག་
རང་གི་སྣང་བ་ལ་ཚད་མ་ཡིན་ཀྱང་ཚད་མ་མ་ཡིན་ཏེ། རང་གི་འཛིན་
སྟངས་ཀྱི་ཡུལ་གྱི་གཙོ་བོ་ལ་ཚད་མ་མ་ཡིན་པའི་ཕྱིར། དེར་ཐལ། ཟླ་བ་
གཅིག་ཟླ་བ་གཉིས་ཡིན་པ་དང་། སྒྲ་རྟག་པ་ཡིན་པ་ལ་ཚད་མ་མ་ཡིན་
པའི་ཕྱིར། རང་གི་འཛིན་སྟངས་ཀྱི་ཡུལ་གྱི་གཙོ་བོ་ལ་ཚད་མ་མ་ཡིན་
ན་ཚད་མ་མ་ཡིན་པས་ཁྱབ་སྟེ། དཔེར་ན། མདོ་སྡེ་པས་ལོག་ཤེས་ཡིན་
མ་ཡིན་གྱི་ཁྱད་པར།  ཡུལ་གྱི་གཙོ་བོ་ལ་ལོག་ཤེས་ཡིན་མ་ཡིན་གྱི་སྒོ་
ནས་འཇོག་པ་ཡིན་གྱི། སྣང་བ་ཙམ་ལ་ལོག་ཤེས་ཡིན་མིན་གྱི་སྒོ་ནས་
ལོག་ཤེས་ཡིན་མིན་དུ་མི་འཇོག་པ་ལྟ་བུ་ཡིན་པའི་ཕྱིར། རང་གི་སྣང་
བ་ལ་ཚད་མ་ཡིན་ན་ཚད་མ་ཡིན་པས་ཁྱབ་མ་ཁྱབ་དཔྱད་པ་ལ། ཁོ་ན་
རེ༑ ཟླ་གཅིག་ཟླ་གཉིས་སུ་སྣང་བ་ལ་སོགས་པའི་རྟོག་མེད་ལོག་ཤེས་
རྣམས༑ རང་གི་སྣང་བ་ལ་ཚད་མ་ཡིན་པས་དེ་དག་ཚད་མར་འཇོག་
ནུས་པ་དང་། སྒྲ་རྟག་འཛིན་ལ་སོགས་པའི་རྟོག་པ་ལོག་ཤེས་རྣམས་
རང་གི་སྣང་བ་ལ་ཚད་མ་ཡིན་ཀྱང་། དེ་དག་ཚད་མར་འཇོག་མི་ནུས་

ཏེ༑ རྟོག་མེད་ཤེས་པའི་ཡུལ་ཀྱི་གཙོ་བོ་སྣང་ཡུལ་དང་། རྟོག་པའི་ཡུལ་
གྱི་གཙོ་བོ་ཞེན་ཡུལ་ཡིན་པ་གང་ཞིག །སྒྲ་རྟག་འཛིན་རྟོག་པ་དེ་རང་
གི་ཞེན་ཡུལ་ལ་ཚད་མ་མ་ཡིན་པའི་ཕྱིར། དེར་ཐལ། སྒྲ་རྟག་པ་ལ་ཚད་
མ་མ་ཡིན་པའི་ཕྱིར་ཟེར་ན། རྒྱུ་མཚན་དེ་ཉིད་ཀྱི་ཕྱིར་རྟོག་མེད་ལོག་
ཤེས་རྣམས་(༡༣༧ན)ཚད་མ་མ་ཡིན་པར་གྲུབ་པ་ཡིན་ཏེ། དེའི་
ཡུལ་གྱི་གཙོ་བོ་སྣང་ཡུལ་ཡིན་ཀྱང་། དེའི་སྣང་བ་ཙམ་སྣང་ཡུལ་གྱི་
གཙོ་བོ་མ་ཡིན་ཞིང་། སྣང་བ་དེའི་སྣང་གཞི་དེ་ཉིད་ཡུལ་གྱི་གཙོ་བོ་
ཡིན་པའི་ཕྱིར། དེར་ཐལ། དཔེར་ན། སྔོན་པོའི་སྣང་བ་ཙམ་ཞིག་སྔོན་
འཛིན་དབང་པོའི་མངོན་སུམ་གྱི་ཡུལ་གྱི་གཙོ་བོ་མ་ཡིན་ཞིང་། དེའི་
སྣང་གཞི་སྔོན་པོ་དེ་དེའི་ཡུལ་གྱི་གཙོ་བོ་ཡིན་པ་ལྟ་བུ་ཡིན་པའི་ཕྱིར།
དེས་ན་རང་གི་སྣང་བ་ལ་ཚད་མར་སོང་བའི་རྟོག་མེད་ཤེས་པ་རྣམས།
སྣང་གཞིའི་གཙོ་བོ་གང་ལ་ཡང་ཚད་མར་མ་སོང་ན་དེ་དག་ཚད་མ་
མ་ཡིན་པས་ཁྱབ་སྟེ། དེ་དག་ཚད་མར་སོང་བའི་སྣང་ཡུལ་གྱི་གཙོ་བོ་
གཞི་མ་གྲུབ་པའི་ཕྱིར། རྒྱུ་མཚན་དེའི་ཕྱིར་ལོག་ཤེས་ཡིན་མིན་གྱི་ཁྱད་
པར༑ ཡུལ་གྱི་གཙོ་བོ་ལ་ལོག་ཤེས་ཡིན་མིན་གྱི་སྒོ་ནས་འཇོག་པ་ཡིན་
གྱི༑ སྣང་བ་ཙམ་ལ་ལོག་ཤེས་ཡིན་མིན་གྱི་སྒོ་ནས་ལོག་ཤེས་ཡིན་མིན་
དུ་འཇོག་པ་མ་ཡིན་ཏེ། དེ་ཡིན་ན། ཚུར་མཐོང་གི་རྒྱུད་ཀྱི་རྟོག་མེད་
ལོག་ཤེས་མེད་པའམ། ཡང་ན་དེའི་རྒྱུད་ཀྱི་རྟོག་མེད་ཤེས་པ་ལ་ལོག་
ཤེས་ཀྱིས་ཁྱབ་པ་གང་རུང་ཁས་ལེན་དགོས་པའི་སྐྱོན་ཡོད་པའི་ཕྱིར།
དེ་ལྟར་བྱས་ན་རྟོག་མེད་ལོག་ཤེས་རྣམས་རང་གི་སྣང་བ་ལ་ཚད་
ཡིན་ཀྱང་ཚད་མ་མ་ཡིན་ཏེ། ལོག་ཤེས་ཡིན་མིན་གྱི་ཁྱད་པར་ཡུལ་གྱི་

གཙོ་བོ་ལ་ལོག་ཤེས་ཡིན་མིན་གྱི་སྒོ་ནས་འཇོག་པ་དེ་བཞིན་དུ།ཚད་
མ་ཡིན་མིན་གྱི་ཁྱད་པར་ཡང་རང་གི་ཡུལ་གྱི་གཙོ་བོ་ལ། ཚད་མ་ཡིན་
མིན་གྱི་སྒོ་ནས་འཇོག་པའི་ཕྱིར།ཚད་མར་འགྲོ་ཚུལ་ཡང་རང་གི་
འཛིན་སྟངས་ཀྱི་ཡུལ་ལ་མི་སླུ་བའི་སྒོ་ནས་འཇོག་པ་ཡིན་གྱི། གསར་
དུ་མི་སླུ་བའི་སྒོ་ནས་འཇོག་པ་མ་ཡིན་ཏེ། གསར་དུ་མི་སླུ་བའི་དགོས་
པ་ཐ་སྙད་པའི་ཚད་མས་མི་འགྲུབ་ན། མཐར་ཐུག་རྟོགས་པའི་ཚད་
མས་འཇོག་མི་ནུས་པའི་ཕྱིར། རྟགས་ཕྱི་མ་དེར་ཐལ། དེ་མཐར་ཐུག་
དཔྱོད་པའི་ཚད་མའི་རྙེད་དོན་མ་ཡིན་པའི་ཕྱིར། དེར་ཐལ། དེ་ཀུན་
རྫོབ་བདེན་པ་ཡིན་པའི་ཕྱིར། རྟགས་དང་པོ་དེར་ཐལ། འཕྲལ་གྱི་
འཁྲུལ་རྒྱུས་མ་བསླད་ཅིང་།མ་བརྟགས་མ་དཔྱད་པར་འཇུག་པའི་
འཇིག་རྟེན་པའི་བློ་ལྷན་སྐྱེས་རང་ག་བ་དེས། འཛིན་སྟངས་ཀྱི་ཡུལ་ལ་
མི་སླུ་བའི་རིག་པ་ཞིག་ལ་ཚད་མའི་ཐ་སྙད་བྱེད་པ་ཡིན་ཞིང་། གསར་
དུ་མི་སླུ་བའི་རིག་པ་ལ་ཚད་མའི་ཐ་སྙད་མི་བྱེད་པའི་ཕྱིར་དང་། རང་
རྒྱུད་པ་མན་ཆད་ཀྱིས་ཚད་མའི་མཚན་ཉིད་( ༡༣༨བ)ཀྱི་ཟུར་དུ་
གསར་དུ་མི་སླུ་བ་འདོད་པ་ནི། ་ཚད་མར་འགྲོ་ཚུལ་དེ་ཐ་སྙད་
བཏགས་པའི་བཏགས་དོན་བཙལ་བའི་ཚེ་ན་རྙེད་པ་ཁས་བླངས་པའི་
དབང་གིས་ཡིན་གྱི། ལུགས་འདིར་དེ་ལྟར་ཁས་མི་ལེན་པའི་ཕྱིར། རང་
རྒྱུད་པས་སྒྲ་མི་རྟག་རྟོགས་ཀྱི་རིགས་ཤེས་རྗེས་དཔག་དེ། སྣང་ཡུལ་ལ་
འཁྲུལ་ཞིང་། ཞེན་ཡུལ་ལ་མ་འཁྲུལ་བར་འདོད་ཀྱང་། ལུགས་འདིར་
ཞེན་ཡུལ་ལ་ཡང་འཁྲུལ་བ་ཡིན་ཏེ། སྒྲ་མི་རྟག་པ་ལ་འཁྲུལ་པའི་ཕྱིར།
དེར་ཐལ། སྒྲ་མི་རྟག་པ་རང་གི་མཚན་ཉིད་ཀྱིས་མ་གྲུབ་བཞིན་དུ་དེ་

ལ་སྒྲ་མི ་རྟ ག ་པ ་ར ང ་གི ་མ ཚན་ཉིད་ཀྱིས་གྲུབ་པར་སྣང་བའི་ཕྱིར།
ཁྱབ་སྟེ། ཟླ་གཅིག་ཟླ་གཉིས་སྣང་བའི་དབང་ཤེས་ལ་ཟླ་གཅིག་ཟླ་
གཉིས་སུ་མ་གྲུབ་བཞིན་དུ་དེ་ལ་ཟླ་གཅིག་ཟླ་གཉིས་སུ་སྣང་བའི་རྒྱུ་
མཚན་གྱིས་དེ་ཟླ་བ་ལ་འཁྲུལ་པར་བཞག་པའི་ཕྱིར། ལོག་ཤེས་ཡིན་
མིན་གྱི་ཁྱད་པར་རང་དང་འཛིན་སྟངས་འགལ་བའི་ཚད་མ་ཡོད་
མེད་ཀྱི་སྒོ་ནས་འཇོག་པ་ཡིན་གྱི། སྣང་སྟངས་འགལ་བའི་ཚད་མ་ཡོད་
མེད་དང་རང་གི་ཞེན་ཡུལ་ལ་འཁྲུལ་མ་འཁྲུལ་གྱི་སྒོ་ནས་འཇོག་པ་མ་
ཡིན་ཏེ། སྒྲ་མི་རྟག་རྟོགས་ཀྱིས་རིགས་ཤེས་རྗེས་དཔག་དང་། ཚུར་
མཐོང་གི་རྒྱུད་ཀྱི་སྔོན་འཛིན་དབང་པོའི་མངོན་སུམ་ལ་རང་དང་
སྣང་སྟངས་འགལ་བའི་ཚད་མ་ཡང་ཡོད། དེ་གཉིས་རང་གི་ཞེན་ཡུལ་
ལ་འཁྲུལ་ཡང་ལོག་ཤེས་མ་ཡིན་པའི་ཕྱིར། ཁ་ཅིག  ཚད་མར་འགྲོ་ཚུལ་
དེ་མི་འཐད་པར་ཐལ། རྟོག་མེད་ཤེས་པའི་འཛིན་སྟངས་མེད་པའི་
ཕྱིར་ཟེར་ན། དེ་མི་འཐད་པར་ཐལ། དེ་ལྟར་འདོད་པ་ནི་འཛིན་
སྟངས་དང་ཞེན་སྟངས་མ་ཕྱེད་པའི་སྐྱོན་ཡིན་པའི་ཕྱིར། དེ་ཡིན་ཏེ།
ཤེས་པས་ཡུལ་ཇི་ལྟར་དཔྱད་པ་ལྟར་དུ་བཟུང་བ་དེ་འཛིན་སྟངས་ཀྱི་
དོན་ཡིན་པའི་ཕྱིར། གཞན་ཡང་། རྟོག་མེད་ཤེས་པའི་འཛིན་སྟངས་
མེད་པ་དེ་མི་འཐད་པར་ཐལ། དེ་མེད་ན་བདེན་འཛིན་གཉིས་དང་
བདེན་མེད་མངོན་སུམ་དུ་རྟོགས་པའི་ཤེས་རབ་གཉིས་དམིགས་པ་
གཅིག་ལ་དམིགས་ནས་འཛིན་སྟངས་དངོས་འགལ་དུ་ཞུགས་པ་ཁས་
བླངས་པ་དང་འགལ་བའི་ཕྱིར། མངོན་སུམ་དངོས་བཏགས་ཀྱི་ཁྱད་
པར་ཡང་ཡུལ་སོ་སོ་ལ་བལྟོས་ནས་འཇོག་པ་ཡིན་གྱི། མངོན་སུམ་ཚད་

མ་ཡིན་ན། མངོན་སུམ་བཏགས་པ་བ་ཡིན་པས་མ་ཁྱབ་སྟེ། སྔོན་པོ་དེ་
སྔོན་འཛིན་མིག་ཤེས་ལ་བལྟོས་ནས་མངོན་སུམ་མཚན་ཉིད་པ་དང་།
སྔོན་འཛིན་མིག་ཤེས་དེ་ལ་བལྟོས་ནས་མངོན་སུམ་བཏགས་པ་བ་
དང་༑ མངོན་སུམ་ཚད་མ་དངོས་དང་སྔོན་འཛིན་མིག་ཤེས་དེ། རང་
མངོན་སུམ་དུ་རྟོགས་པའི་གཞན་སེམས་ཤེས་པའི་མངོན་ཤེས་ལ་
བལྟོས་ནས་མངོན་སུམ་མཚན་ཉིད་པ་དང༌། དེ་འདྲ་བའི་མངོན་ཤེས་
དེ་སྔོན་འཛིན་ལ་བལྟོས་ནས་མངོན་སུམ་བཏགས་པ་བ་དང་། མངོན་
སུམ་ཚད་མ་མཚན་ཉིད་པ་ཡིན་པའི་ཕྱིར། དེས་ན་ལུགས་འདི་ལ་
བཅད་ཤེས་དང་། མངོན་སུམ་ཚད་མ་མི་འགལ་ཞིང་སྒྲ་དོན་འདྲེས་
རུང་དུ་འཛིན་པའི་ཞེན་རིག་དང༌། མངོན་སུམ་ཚད་མ་མི་འགལ་ཏེ།
སྔོན་འཛིན་དབང་པོའི་མངོན་གསུམ་གྱིས་དྲངས་ནས་སྐྱེས་པའི་དྲན་
ཤེས་མངོན་སུམ་ཚད་མ་ཡིན་པའི་ཕྱིར། དེར་ཐལ། དེ་རང་གི་འཛིན་
སྟངས་ཀྱི་ཡུལ་དུ་གྱུར་པའི་སྔོན་པོ་མངོན་གྱུར་བ་ལ་མྱོང་སྟོབས་ཀྱིས་
མི་སླུ་བའི་རིག་པ་ཡིན་པའི་ཕྱིར། དེར་ཐལ། དེ་སྐད་དུ་ཡང་། ཚིག་
གསལ་ལས། གཞན་ཡང་མངོན་སུམ་གྱི་སྒྲ་ནི་ལྐོག་ཏུ་མ་གྱུར་པའི་དོན་
གྱིས་བརྗོད་པར་བྱེད་པ་ཡིན་པའི་ཕྱིར། དབང་པོ་མངོན་དུ་ཕྱོགས་
པའི་དོན་ནི་མངོན་སུམ་ཡིན་ནོ། །འདི་ལ་དབང་པོ་མངོན་དུ་ཕྱོགས་
པས་ཞེས་བྱས་ནས་བུམ་པ་དང་སྔོན་པོ་ལ་སོགས་པ་ལྐོག་ཏུ་མ་གྱུར་
པ་རྣམས་མངོན་སུམ་ཉིད་དུ་གྲུབ་པར་འགྱུར་ལ་དེས་ཡོངས་སུ་
དཔྱོད་པར་བྱེད་པའི་ཤེས་པ་ནི་རྩྭ་དང་སོག་མའི་མེ་བཞིན་དུ་མངོན་
སུམ་གྱི་རྒྱུ་ཅན་ཡིན་པའི་ཕྱིར། མངོན་སུམ་ཉིད་དུ་རྗོད་པར་བྱེད་དོ། །

ཞེས་གསུངས་པའི་ཕྱིར། སྔོན་པོ་དང་སྔོན་འཛིན་གཉིས་མངོན་སུམ་
དངོས་བཏགས་སུ་འགྱུར་ཚུལ་ཡོད་དེ། སྔོན་པོ་དེ་སྔོན་འཛིན་གྱིས་
དངོས་སུ་རྟོགས་པ་དང་དེ་ལ་མངོན་དུ་གྱུར་པ་ཡོད། སྔོན་འཛིན་དེ་
ཡང་སྔོན་པོས་དངོས་སུ་རྟོགས་པ་དང༌། སྔོན་པོ་ལ་མངོན་དུ་གྱུར་པ་
མེད་པའི་དོན་ཡིན་པའི་ཕྱིར། དེ་ལྟར་ཡིན་ཀྱང་སྔོན་འཛིན་ལ་སྔོན་
འཛིན་མངོན་སུམ་ཞེས་འཆད་པའི་རྒྱུ་མཚན་ཡོད་དེ། ྋ རྩྭ་ལས་བྱུང་
བའི་མེ་ལ་རྩྭའི་མེ་ཞེས་བརྗོད་པ་ལྟ་བུ་ཡིན་པའི་ཕྱིར། གཞི་གྲུབ་ན་
མངོན་གྱུར་དང་ལྐོག་གྱུར་གཉིས་ཀ་ཡིན་པས་ཁྱབ་སྟེ། གཞི་གྲུབ་ན་
རང་ཉིད་མངོན་སུམ་དུ་སོང་བའི་ཡུལ་ཅན་ཡོད་པས་ཁྱབ། རང་ཉིད་
ལྐོག་གྱུར་དུ་སོང་བའི་ཡུལ་ཅན་མངོན་སུམ་ཡོད་པས་ཁྱབ་པའི་ཕྱིར།
རྟགས་དང་པོ་དེར་ཐལ། དེ་ཡིན་ན། རང་ཉིད་མངོན་སུམ་དུ་རྟོགས་
པའི་ཡུལ་ཅན་ཞིག་ཡོད་དགོས་པའི་ཕྱིར། རྟགས་ཕྱི་མ་དེར་ཐལ། དེ་
ཡིན་ན། རང་ཉིད་ལྐོག་གྱུར་དུ་སོང་བའི་ཚུར་མཐོང་ཞིག་ཡོད་དགོས་
པའི་( ༡༣༩བ)ཕྱིར། རང་ཡུལ་མངོན་སུམ་པ་རྟོགས་པའི་ཚད་མ་
ཡིན་ན། དེ་མངོན་སུམ་དུ་རྟོགས་པས་མ་ཁྱབ་སྟེ། སྔོན་འཛིན་དབང་
པོའི་མངོན་གསུམ་གྱིས་དྲངས་ནས་སྐྱེས་པའི་དྲན་ཤེས་དེས་རང་ཡུལ་
མངོན་སུམ་པ་མངོན་སུམ་དུ་མ་རྟོགས་པའི་ཕྱིར། དེ་བཞིན་དུ་མངོན་
སུམ་ཚད་མ་ཡིན་ན་རང་ཡུལ་མངོན་སུམ་དུ་རྟོགས་པས་མ་ཁྱབ་སྟེ།
དེ་འདྲའི་དྲན་ཤེས་དེ་མངོན་སུམ་ཚད་མ་ཡིན་ཀྱང་། རང་ཡུལ་མངོན་
སུམ་དུ་མ་རྟོགས་པའི་ཕྱིར། དེར་ཐལ། དེས་རང་ཡུལ་མངོན་སུམ་དུ་
རྟོགས་ན། དེ་དང་སྔོན་འཛིན་དབང་པོའི་མངོན་སུམ་གཉིས་ཡུལ་

རྟོགས་ཚུལ་ལ་ཁྱད་པར་མེད་དགོས། དེ་མེད་ན་ལོང་བས་ཀྱང་སྔོན་པོ་
མངོན་གསུམ་དུ་མཐོང་བར་འགྱུར་བའི་ཕྱིར། རང་རྒྱུད་པ་མན་ཆད་ཀྱི་
ལུགས་ལ། མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་སོ་སྐྱེ
མེད་པ་དང་། སོ་སྐྱེའི་རྒྱུད་ཀྱི་ཀེང་རུས་གསལ་སྣང་ཅན་གྱི་ཏིང་
འཛིན་དེ་རྣལ་འབྱོར་མངོན་སུམ་མ་ཡིན་པ་དང་། དམན་ལམ་སྔོན་དུ་
མ་སོང་བའི་སྟོང་ཉིད་རྟོགས་པའི་ཐེག་པ་ཆེན་པོའི་སྦྱོར་ལམ་དེ་རྟོག་
པ་ཡིན་ཞིང་། མངོན་སུམ་ཚད་མ་མ་ཡིན་པས་རྣལ་འབྱོར་མངོན་སུམ་
རྒྱུད་ལ་ལྡན་པའི་ཚུར་མཐོང་མེད་པར་འདོད་ཀྱང་། ལུགས་འདི་ལ་ནི་
དེ་རྒྱུད་ལ་ལྡན་པའི་ཚུར་མཐོང་ཡོད་དེ། བདག་མེད་ཕྲ་མོ་གཉིས་
གཏན་ལ་མ་ཕེབས་པར། རགས་པའི་མི་རྟག་སོགས་བཅུ་དྲུག་དང་།
གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་བའི་སྟོང་ཉིད་དང་།
གཟུགས་དང་གཟུགས་འཛིན་ཚད་མ་རྫས་གཞན་གྱིས་སྟོང་པའི་སྟོང་
ཉིད་རྣམས་ཐོས་བསམ་གྱིས་གཏན་ལ་ཕེབས་ནས་སྒོམ་བྱེད་ཀྱི་ཡན་
ལག་དང་མ་བྲལ་བར་བསྒོམས་པ་རབ་ཀྱི་མཐར་ཐུག་པ་དེའི་ཚེ། དེ་
དག་མངོན་སུམ་དུ་རྟོགས་པ་ཡོད་པའི་ཕྱིར། དམན་ལམ་སྔོན་དུ་མ་
སོང་བའི་སྟོང་ཉིད་རྟོགས་པའི་ཐེག་པ་ཆེན་པོའི་སྦྱོར་ལམ་དེ། རང་གི་
རྟེན་རྟགས་ཡང་དག་ལ་མ་བརྟེན་པར་རང་གི་འཛིན་སྟངས་ཀྱི་ཡུལ་
དུ་གྱུར་པའི་གཞལ་བྱ་མངོན་གྱུར་བ་ལ། མི་སླུ་བའི་རིག་པ་ཡིན་པ
མངོན་སུམ་ཚད་མ་ཡིན་པའི་ཕྱིར། དེ་ལྟར་བྱས་ན་རང་གི་རྟེན་རྟགས་
ཡང་དག་ལ་མ་བརྟེན་པར་རང་གི་འཛིན་སྟངས་ཀྱི་ཡུལ་དུ་གྱུར་པའི་
གཞལ་བྱའི་གཙོ་བོ་མངོན་གྱུར་བ་ལ་མི་སླུ་བའི་རིག་པ། མངོན་སུམ་

ཚད་མའི་མཚན་ཉིད། དེ་ལ་དབྱེ་ན་གསུམ་ཡོད། རང་གི་ཐུན་མོང་མ་
ཡིན་པའི་བདག་རྐྱེན་དབང་པོ་གཟུགས་ཅན་པ་ལ་བརྟེན་ནས་སྐྱེ་
ཞིང་།རང་གི་འཛིན་སྟངས་ཀྱི་ཡུལ་དུ་གྱུར་པའི་གཞལ་བྱའི་གཙོ་བོ་
( ༡༤༠ན)མངོན་གྱུར་བ་ལ་མི་སླུ་བའི་རིག་པ། དབང་པོའི་མངོན་
སུམ་གྱི་ཚད་མའི་མཚན་ཉིད། དེ་ལ་དབྱེ་ན་ལྔ་ཡོད། རང་གི་ཐུན་མོང་
མ་ཡིན་པའི་བདག་རྐྱེན་ཡིད་དབང་ལ་བརྟེན་ནས་དངོས་སུ་སྐྱེས་
ཤིང་༑ ཏིང་འཛིན་ལ་མི་བརྟེན་པའི་རིགས་སུ་གནས་པའི་སྒོ་ནས་རང་
གི་འཛིན་སྟངས་ཀྱི་ཡུལ་དུ་གྱུར་པའི་གཞལ་བྱའི་གཙོ་བོ་མངོན་གྱུར་
པ་ལ་མི་སླུ་བའི་རིག་པ། ཡིད་ཀྱི་མངོན་སུམ་གྱི་ཚད་མའི་མཚན་ཉིད།
དཔེར་ན། སྔོན་འཛིན་དབང་པོའི་མངོན་སུམ་གྱི་རྗེས་སུ་སྐྱེས་པའི་
སྔོན་པོ་དྲན་པའི་དྲན་ཤེས་ལྟ་བུ་ཡིན། རང་གི་ཐུན་མོང་མ་ཡིན་པའི་
བདག་རྐྱེན་ཞི་ལྷག་ཟུང་འབྲེལ་གྱི་ཏིང་ངེ་འཛིན་ལ་བརྟེན་ནས་
དངོས་སུ་སྐྱེས་ཤིང་། རང་གི་ཡུལ་དུ་གྱུར་པའི་བདག་མེད་པ་འམ།
བདེན་པའི་རྣམ་པ་གང་ཡང་རུང་བ་ལ་མི་སླུ་ཞིང་རྟོག་པ་དང་བྲལ་
བའི་ཡེ་ཤེས། རྣལ་འབྱོར་མངོན་སུམ་གྱི་ཚད་མའི་མཚན་ཉིད། རང་གི་
རྟེན་རྟགས་ཡང་དག་ལ་བརྟེན་ནས་རང་གི་གཞལ་བྱ་ལྐོག་གྱུར་པ་ལ་
མི་སླུ་བའི་རིག་པ། རྗེས་དཔག་ཚད་མའི་མཚན་ཉིད། དེ་ལ་དབྱེ་ན།
དངོས་སྟོབས་རྗེས་དཔག །གྲགས་པའི་རྗེས་དཔག · །ཡིད་ཆེས་རྗེས་
དཔག །དཔེ་ཉེར་འཇལ་གྱི་རྗེས་དཔག་དང་བཞི་ཡོད་དེ། ཕྱི་མའི་
མཚན་གཞི་ནི། རྭ་དང་། རྨིག་པ་དང༌། ནོག་དང་ལྐོག་ཤལ་སོགས་བ་
གླང་དང་འདྲ་བའི་རྟགས་ལ་བརྟེན་ནས་བ་མིན་བ་གླང་དང་འདྲ་

བར་རྟོགས་པའི་རྗེས་དཔག་ལྟ་བུ་ཡིན་ཏེ། དེ་སྐད་དུ་ཡང་། རྩོད་
བཟློག་ལས།གང་གི་བ་མིན་ཅི་འདྲ་ཞེས། །གྲོང་པ་དག་གིས་དྲིས་པ་
ན༑ །བ་གླང་ཅི་འདྲ་དེ་འདྲ་ཞེས། །འབྲོག་པས་སྨྲས་པ་ལྟ་བུའོ། །ཞེས་
གསུངས་པའི་ཕྱིར། ཕྱི་དོན་མེད་ཅིང་ཤེས་པ་བདེན་གྲུབ་ཏུ་འདོད་པ་
མི་འཐད་པར་ཐལ། དེ་རང་བཞིན་གྱིས་མ་སྐྱེས་ཤིང་དེ་ལྟར་གྲུབ་པའི་
ཚད་མ་མེད་པའི་ཕྱིར། གཞན་ཡང་། ཕྱི་དོན་མེད་ཅིང་ཤེས་པ་བདེན་
པར་གྲུབ་པ་དེ་མི་འཐད་པར་ཐལ། དེ་བདེན་པ་གཉིས་ཆར་ལས་
ཉམས་པའི་ཕྱིར། དོན་དམ་བདེན་པ་ལས་ཉམས་པ་ཡིན་ཏེ། རང་གི་
རྒྱུ་འབྲས་ཀྱི་དུས་སུ་མེད་ཅིང་། རང་དུས་སུ་ཡོད་པ་དང་ཕྱི་རོལ་དོན་
འཛིན་གྱི་རྟོག་པའི་རྒྱུ་བྱེད་པའི་ཁྱད་ཆོས་དང་མི་ལྡན་པའི་ཕྱིར་ཏེ།
བདེན་པར་གྲུབ་པའི་ཕྱིར། ཀུན་རྫོབ་བདེན་པ་ལས་ཉམས་པ་ཡིན་ཏེ།
ཕྱི་རོལ་དོན་དུ་མ་གྲུབ་ན་སོང་ཞིག་འདུག་ཅིག་ཅེས་པ་དང་། ཕྱིའི་
ཡུལ་ལ་བལྟ་བ་ལ་སོགས་པའི་ཐ་སྙད་མི་འཐད་པའི་( ༡༤་བ) ཕྱིར།
དེར་ཐལ། བྱ་བ་དེ་དག་ཕྱི་རོལ་ལ་བལྟོས་པའི་ཕྱིར། དེ་ལ་ཁ་ཅིག་ན་
ཪེ༑ ཕྱི་རོལ་དོན་དུ་མེད་ཅིང་ཤེས་པ་བདེན་གྲུབ་ཏུ་འདོད་པའི་ལུགས་
ལ༑ འགྲོ་འོངས་སོགས་མི་འཐད་པའི་སྐྱོན་མེད་ཅིང་གཟུགས་སོགས་
བདེན་མེད་དུ་འདོད་པའི་ལུགས་ལ་སྐྱོན་དེ་དག་ཡོད་དོ།  །ཟེར་ན།
གཟུགས་སོགས་བདེན་མེད་དུ་འདོད་པའི་ལུགས་ལ་སྐྱོན་དེ་དག་མེད་
དེ༑ འགྲོ་འོངས་ལ་སོགས་པའི་ཐ་སྙད་ཀྱི་རྣམ་གཞག །དང་པོར་འཇིག་
རྟེན་པའི་ཐ་སྙད་བྱས་པ་དང་མཐུན་པར་འཇོག་ཅིང་། ཕྱི་དོན་མེད་
ཅིང་ཤེས་པ་བདེན་གྲུབ་ཏུ་འདོད་པ་ཁྱོད་དང་། འཇིག་རྟེན་པ་གཉིས་

རྩོད་པ་གྱིས་དང་གང་རྒྱལ་བའམ་སྟོབས་དང་ལྡན་པ་དེའི་རྗེས་སུ་
འབྲང་བ་ཡིན་གྱི། ངེད་དབུ་མ་པ་འཇིག་རྟེན་དང་མི་མཐུན་པའི་ཐ་
སྙད་མི་བྱེད་པའི་ཕྱིར། འགྲོ་འོངས་ལ་སོགས་པའི་ཐ་སྙད་ཀྱི་རྣམ་
གཞག་འཇིག་རྟེན་པ་དང་། མཐུན་པར་འཇོག་པའི་ཚུལ་ཡང་ཡོད་དེ།
བསྙོན་མེད་ཀྱི་ཐ་སྙད་ཀྱི་རྣམ་གཞག་རྣམས་ཐ་སྙད་པའི་ཚད་མ
གྲུབ་པའི་སྒོ་ནས་འཇོག་པ་དང་། དེ་ཁོ་ན་ཉིད་སྟོན་པའི་སྣོད་དུ་མི་
རུང་བ་རྣམས་ལ། ཕུང་སོགས་བདེན་གྲུབ་ཏུ་བསྟན་ནས་རེ་ཞིག་དེ་
དང་མཐུན་པ་ཙམ་དུ་ཁས་ལེན་པའི་ཕྱིར། དེས་ན་ཕྱི་དོན་མེད་ཅིང་
ཤེས་པ་བདེན་པར་གྲུབ་པར་འདོད་པའི་སེམས་ཙམ་པའི་གྲུབ་མཐའ་
ལ་ཞེན་ཅིང་། མགོན་པོ་ཀླུ་སྒྲུབ་ཀྱི་ཐུན་མོང་མ་ཡིན་པའི་ལུགས་ལ་
ཉམས་པའི་གང་ཟག་དེ་རེ་ཞིག་ཐར་པ་མྱང་འདས་ཐོབ་པའི་ཐབས་
མེད་དེ། བདེན་གཉིས་ཀྱི་རྣམ་གཞག་ཕྱིན་ཅི་མ་ལོག་པ་ལས་ཕྱི་རོལ་
ཏུ་གྱུར་པའི་ཕྱིར། ཁྱབ་སྟེ། ཀུན་རྫོབ་བདེན་པ་ཇི་ལྟ་བ་བཞིན་དུ་
རྟོགས་པ་དེ་ཇི་ལྟ་བ་རྟོགས་པའི་ཐབས་དང་། དོན་དམ་བདེན་པ་ཇི་
ལྟ་བ་བཞིན་དུ་རྟོགས་པའི་ཡེ་ཤེས་དེ་ཐར་ལམ་དངོས་ཡིན་པའི་ཕྱིར།
ཡང་ང་ཉེར་ལེན་གྱི་ཕུང་པོ་སྤངས་པའི་ཞི་བའི་དབྱིངས་ལ་མཉམ་
པར་གཞག་པའི་དགྲ་བཅོམ་པའི་རྒྱུད་ལ་ཉེར་ལེན་གྱི་ཕུང་པོ་མེད་པ་
དེ་བཞིན་དུ་ཐ་སྙད་ཀྱི་རྣམ་གཞག་རྣམས་མེད་བཞིན་དུ་ཡོད་པར་
ཁས་ལེན་པ་མ་ཡིན་ཏེ། ཆོས་མངོན་པ་ལས་ཡོད་པར་གསུངས། རྒྱས་
འབྲིང་བསྡུས་གསུམ་སོགས་ལས་རང་བཞིན་མེད་པར་གསུངས་པའི་
ཕྱིར༑ ཐ་སྙད་ཀྱི་རྣམ་གཞག་འཇིག་རྟེན་པ་དང་མཐུན་པར་ཁས་ལེན་

པ་ཡིན་ཏེ། དེ་ལྟར་དུ་མདོ་ལས་གསུངས་པའི་ཕྱིར།
མདོ་དྲང་ངེས་བཤད་པ།
༈ མངོན་གྱུཪ་མངོན་ཕྱོགས་བྱང་ཆུབ་སེམས་དཔའ་ཡིས།
སོགས་ཀྱི་སྐབས་སུ་མཐའ་དཔྱད་པ་ལ། མདོ་སྡེ་ས་བཅུ་པ་ལས་སེམས་
ཙམ་དུ་གསུངས་( ༡༤༡ན)པའི་དགོངས་པ་བཤད་པ་དང་། ཕྱི་དོན་
དང༌། ནང་གི་ཤེས་པ་ཡོད་མེད་མཚུངས་པར་བསྟན་པ་དང་། མདོ་
གཞན་ལས་སེམས་ཙམ་དུ་གསུངས་པའི་དགོངས་པ་བཤད་པ་དང་
གསུམ༑ དང་པོ་ལ། ས་བཅུ་པ་ལས་སེམས་ཙམ་དུ་གསུངས་པ་དེས་ཕྱི་
དོན་བཀག་པ་མ་ཡིན་པར་བསྟན་པ་དང༌། དེ་མདོ་གཞན་གྱིས་སྒྲུབ་
པ་དང་། ཙམ་གྱིས་སྒྲས་སེམས་བྱེད་པ་པོའི་གཙོ་བོར་བསྟན་པ་དང་
གསུམ་ལས། དང་པོ་ལ། ཁ་ཅིག་ན་རེ། སྒྲུབ་བྱེད་ཡང་དག་མེད་པར་
འཇིག་རྟེན་གྱི་ཐ་སྙད་ཀྱིས་འཇིགས་ནས་ཕྱི་དོན་ཡོད་པར་ཁས་ལེན་
ན༑ ལུང་གི་འཇིགས་ནས་དེ་མེད་པར་ཁས་ལེན་དགོས་ཏེ། དེ་སྐད་དུ་
ང་ས་བཅུ་པ་ལས། དེ་འདི་སྙམ་དུ་སེམས་ཏེ། འདི་ལྟར་ཁམས་
གསུམ་པོ་འདི་ནི་སེམས་ཙམ་སྟེ་ཞེས་གསུངས་པའི་ཕྱིར། ཟེར་ན། སྐྱོན་
མེད་དེ། མདོ་དེས་ཕྱི་དོན་བཀག་པ་མ་ཡིན་ཞིང་། སྲིད་པ་ཁམས་
གསུམ་པོ་དེ་བདག་རྟག་པ་དང༌། སྤྱི་གཙོ་བོ་ལ་སོགས་པ་རྣམས་བྱེད་
པ་པོ་ཡིན་པ་དེ་བཀག་ནས། སེམས་བྱེད་པ་པོར་བསྟན་པ་ཡིན་པའི་
ཕྱིར༑ དེ་སྐད་དུ་ཡང་ས་བཅུ་པ་ལས། ལུགས་སུ་འབྱུང་བའི་རྣམ་པར་
རྟེན་ཅིང་འབྲེལ་བར་འབྱུང་བ་ལ་རབ་ཏུ་རྟོག་གོ །དེ་ལྟར་ན་སྡུག་

བསྔལ་གྱི་ཕུང་པོ། སྡུག་བསྔལ་གྱི་ལྗོན་པ་བྱེད་པ་པོ་དང་། ཚོར་བ་པོ་
མེད་པ་འབའ་ཞིག་པོ་འདི་མངོན་པར་འགྲུབ་པར་འགྱུར་རོ་སྙམ་མོ་
དེ་འདི་སྙམ་དུ་སེམས་ཏེ།བྱེད་པ་པོ་ལ་མངོན་པར་ཞེན་པས་ལས་
རྣམས་ཡོད་པར་གྱུར་ཏོ། །གང་ན་བྱེད་པ་པོ་མེད་པ་དེ་ན། དོན་དམ་
པར་ལས་ཀྱང་མི་དམིགས་སྙམ་མོ། །དེ་འདི་སྙམ་དུ་སེམས་ཏེ། ཁམས་
གསུམ་པོ་འདི་ནི་སེམས་ཙམ་སྟེ་སྲིད་པའི་ཡན་ལག་བཅུ་གཉིས་པོ་
གང་དག་དེ་བཞིན་གཤེགས་པས་རབ་ཏུ་ཕྱེ་སྟེ་བཀའ་སྩལ་པ་དེ་དག་
ཐམས་ཅད་ཀྱང་སེམས་གཅིག་ལ་བརྟེན་པ་དག་གོ  ། ཞེས་གསུངས་
པའི་ཕྱིར།
གཉིས་པ་མདོ་གཞན་གྱིས་སྒྲུབ་པའི་ཚུལ་བཤད་པ་ལ། གཞན་
ཡང་༑ ས་བཅུ་པའི་མདོ་དེས་ཕྱི་དོན་བཀག་པ་མ་ཡིན་ཏེ། ལང་ཀར་
གཤེགས་པ་ལས། གང་ཟག་རྒྱུན་དང་ཕུང་པོ་དང༌། །དེ་བཞིན་རྐྱེན་
དང་རྡུལ་དག་དང་། །གཙོ་བོ་དབང་ཕྱུག་བྱེད་པོ་རྣམས། །སེམས་ཙམ་
དུ་ནི་ངས་བཤད་དོ། །ཞེས་མུ་སྟེགས་བྱེད་རྣམས་ཀྱིས་བདག་རྟག་པ་
དང་༑ སྤྱི་གཙོ་བོ་ལ་སོགས་པ་བྱེད་པ་པོར་འདོད་པ་དེ་བཀག་ནས་
སེམས་བྱེད་པ་པོར་བསྟན་པར་གསུངས་པའི་ཕྱིར། གསུམ་པ་ཙམ་
གྱིས་སྒྲས་སེམས་བྱེད་པ་པོར་( ༡༤༡བ)བསྟན་པར་བཤད་པ་ལ། ས་
བཅུ་པའི་མདོ་དེས། ཙམ་སྒྲ་སྨོས་པས་ཕྱི་དོན་བཀག་པ་མ་ཡིན་ཏེ།
གཟུགས་སེམས་གཉིས་ཀྱི་ནང་ནས་སེམས་བྱེད་པ་པོར་བསྟན་པའི་
ཕྱིར༑ དེར་ཐལ། སྣོད་བཅུད་ཀྱི་འཇིག་རྟེན་རྣམས་སེམས་ཅན་རྣམས་
ཀྱི་ཐུན་མོང་མ་ཡིན་པའི་ལས་ལ་བརྟེན་ནས་གྲུབ། ལས་དེ་ཡང་བྱེད་

པ་པོ་སེམས་མེད་ན་མི་འཐད་པས། གཟུགས་སེམས་གཉིས་ཀྱི་ནང་
ནས་སེམས་བྱེད་པ་པོར་བསྟན་པའི་ཕྱིར། དེ་ལྟར་ཡིན་ཀྱང་སེམས་
ཙམ་ཞེས་སྨོས་པའི་རྒྱུ་མཚན་ཡོད་དེ། སེམས་བྱེད་པ་པོའི་གཙོ་བོ་ཡིན་
པས༑ གཙོ་བོའི་ཚིག་མི་མངོན་པར་བྱས་ནས་སེམས་ཙམ་ཞེས་བརྗོད་
པའི་ཕྱིར། དེར་ཐལ། དཔེར་ན། དེ་ཁོ་ན་ཉིད་ལ་བློ་ཁ་རྒྱས་པ་ལ་
སངས་རྒྱས་ཞེས་བརྗོད་པ་ཡིན་ཀྱང་། དེ་ཁོ་ན་ཉིད་ཀྱི་ཚིག་མི་མངོན་
པར་བྱས་ནས་སངས་རྒྱས་ཞེས་བརྗོད་པ་ལྟ་བུ་ཡིན་པའི་ཕྱིར། དེ་ལྟར་
མ་ཡིན་ན། མདོ་དེས་མ་རིག་པའི་རྐྱེན་གྱིས་འདུ་བྱེད། འདུ་བྱེད་ཀྱི་
རྐྱེན་གྱིས་རྣམ་པར་ཤེས་པ་ཞེས་གསུངས་པ་མི་འཐད་པར་ཐལ། རྣམ་
པར་ཤེས་པ་འདུ་བྱེད་ཀྱི་རྐྱེན་ལ་མ་བལྟོས་པའི་ཕྱིར། དེར་ཐལ། རྣམ་
པར་ཤེས་པ་བདེན་པར་གྲུབ་པའི་ཕྱིར། 
གཉིས་པ་ཕྱི་དོན་དང་ནང་གི་ཤེས་པ་གཉིས་ཡོད་མེད་མཚུངས་
པར་བསྟན་པ་ལ། དེ་གཉིས་ཡོད་མེད་མཚུངས་ཏེ། དེ་གཉིས་ཐ་སྙད་
པའི་ཚད་མས་གྲུབ་མཉམ་དང་།  ཿ མཐར་ཐུག་གི་ཚད་མས་མ་གྲུབ་
མཉམ་དུ་མཚུངས་པའི་ཕྱིར། ལུང་ལས་བསྟན་མ་བསྟན་ཡང་མཚུངས་
པའི་ཕྱིར། དེར་ཐལ། ཆོས་མངོན་པ་ལས་ཡོད་མཉམ་དུ་གསུངས་ཀྱང་།
ཤེར་ཕྱིན་གྱི་མདོ་ལས། གཟུགས་མི་དམིགས་ཚོར་བ་མི་དམིགས་ཞེས་
རང་བཞིན་གྱིས་མེད་མཉམ་དུ་གསུངས་ཕྱིར། མདོར་བསྡུ་ན་
སེམས་ཙམ་པ་ཁྱོད་ཀྱིས་ཕྱི་དོན་མེད་ཅིང་ཤེས་པ་བདེན་གྲུབ་ཏུ་
འདོད་པ་དེ་མི་འཐད་པར་ཐལ། དེ་ལྟར་འདོད་པ་ནི་བདེན་གཉིས་ཀྱི་
རྣམ་གཞག་ཕྱིན་ཅི་མ་ལོག་པ་དེ་བཤིག་ཅིང༌། རྣམ་ཤེས་བདེན་པར་

གྲུབ་པ་ཡང་མི་འགྲུབ། ཕྱི་དོན་མེད་པར་ཡང་མི་འགྲུབ་པའི་ཕྱིར།
གསུམ་པ་མདོ་གཞན་ལས་སེམས་ཙམ་དུ་གསུངས་པའི་དགོངས་
པ་བཤད་པ་ལ། ཁོ་ན་རེ། ཕྱི་དོན་མེད་པར་ཐལ། ལང་གཤེགས་ལས།
ཕྱི་རོལ་སྣང་བ་ཡོད་མིན་ཏེ། །སེམས་ནི་སྣ་ཚོགས་རྣམས་སུ་སྣང་།
ལུས་དང་ལོངས་སྤྱོད་གནས་འདྲ་བ། །སེམས་ཙམ་དུ་ནི་ངས་བཤད་
དོ༑ །ཞེས་གསུངས་པའི་ཕྱིར་ཟེར་ན། སློབ་དཔོན་ལེགས་ལྡན་འབྱེད་ནི།
མདོ་དེས་ཕྱི་དོན་བཀག་པ་མི་བཞེད་དེ། དེའི་དོན་ལུས་མིག་གི་དབང་
པོ་སོགས་དང་། ལོངས་སྤྱོད་གཟུགས་སྒྲ་སོགས་( ༡༤༢ན)དང་།
གནས་སྣོད་ཀྱི་འཇིག་རྟེན་སོགས་དངོས་སུ་རྟོགས་པའི་ཚད་མ་སྐྱེས་
པ་དེའི་ཚེ་ན། དེ་དག་གི་རྣམ་ལྡན་དུ་སྐྱེ་བ་ཡིན་གྱི། རྣམ་མེད་དུ་སྐྱེ་བ་
བཀག་པར་བཞེད་པའི་ཕྱིར། དེས་ན་སློབ་དཔོན་ལེགས་ལྡན་འབྱེད།
ཕྱི་དོན་བཀག་པ་མདོ་གང་གི་ཡང་དོན་མ་ཡིན་པར་བཞེད་པ་ཡིན་ཏེ།
མདོ་དེས་ཕྱི་དོན་བཀག་པ་མི་བཞེད་པའི་ཕྱིར། །
༈ རང་ལུགས་ལ། མདོ་དེས་ཕྱི་དོན་བཀག་ཀྱང་ཕྱི་དོན་མེད་མི་
དགོས་ཏེ། མདོ་དེ་དགོངས་གཞི་དགོས་པ་དངོས་ལ་གནོད་བྱེད་
གསུམ་གྱི་སྒོ་ནས་དྲང་དོན་དུ་འགྲེལ་བའི་ཕྱིར། དགོངས་གཞི་ཡོད་དེ།
ཚུར་མཐོང་གི་རྒྱུད་ཀྱི་གཟུགས་འཛིན་དབང་ཤེས་ལ། གཟུགས་ཕྱི་
རོལ་དོན་དུ་རང་གི་མཚན་ཉིད་ཀྱིས་གྲུབ་པར་སྣང་བ་དེ་སྣང་བ་ལྟར་
དུ་མ་གྲུབ་པ་ལ་དགོངས་པའི་ཕྱིར། དེ་ལ་དེ་ལྟར་སྣང་བ་སྣང་བ་ལྟར་
དུ་མ་གྲུབ་སྟེ། དེ་ལ་གཟུགས་རང་བཞིན་གྱིས་གྲུབ་པའི་ཕྱི་རོལ་དོན་
དུ་སྣང་བའི་ཕྱིར། དགོས་པ་ཡོད་དེ། ཕྱི་རོལ་དོན་ལ་བདེན་པར་ཞེན་

ནས་དུག་གསུམ་ལ་སོགས་པའི་ཉོན་མོངས་རྒྱས་པར་འགྱུར་བའི་གང་
ཟག་གི་རྒྱུད་ཀྱི་ཕྱི་རོལ་དོན་ལ་བརྟེན་པའི་ཆགས་སོགས་ཉོན་མོངས་
རྣམས་འགོག་པའི་དགོས་པ་ཡོད་པའི་ཕྱིར། དངོས་ལ་གནོད་བྱེད་
ཡོད་དེ། དོན་ཤེས་ཡོད་མེད་མཚུངས་པར་སྟོན་པའི་ལུང་རིགས་ཀྱིས་
གནོད་པའི་ཕྱིར། ལུང་གིས་གནོད་པ་ཡིན་ཏེ། དེ་སྐད་དུ་ཡང་ལང་
གཤེགས་ལས། །ཇི་ལྟར་ནད་པ་ནད་པ་ལ། །སྨན་པ་སྨན་རྣམས་གཏོང་
བ་ལྟར། །སངས་རྒྱས་དེ་བཞིན་སེམས་ཅན་ལ། །སེམས་ཙམ་དུ་
རབ་ཏུ་གསུངས། །ཞེས་པའི་ལུང་གིས་གནོད་པའི་ཕྱིར། རང་ལུགས་ལ་
ཕྱི་དོན་ཡོད་དེ། གཟུགས་འཛིན་མིག་ཤེས་ལ་སོགས་པའི་དབང་ཤེས་
རྣམས་དང༌། ཕྱི་རོལ་གྱི་གཟུགས་སོགས་གཉིས་རྒྱང་ཆད་དུ་སྣང་ཞིང་
སྣང་བ་ལྟར་དུ་མ་གྲུབ། སྣང་བ་ལྟར་དུ་གྲུབ་པ་དེ། མཐར་ཐུག་གི་ཚད་
མ་ལ་མ་བལྟོས་པར་ཐ་སྙད་པའི་ཚད་མས་འགོག་མི་ནུས། མཐར་ཐུག་
གི་ཚད་མས་དཔྱད་པའི་ཚེ་ན་ཕྱི་རོལ་གྱི་གཟུགས་སུ་མ་ཟད་ནང་གི་
ཤེས་པ་ཡང་མི་རྙེད་པའི་ཕྱིར་དང༌། ཕྱི་དོན་འགོག་བྱེད་ཀྱི་ཐ་སྙད་
པའི་ཚད་མ་མེད་པའི་ཕྱིར། ཕྱི་དོན་འགོག་བྱེད་ཀྱི་ཐ་སྙད་པའི་ཚད་
མ་མེད་པ་ལུགས་འདིར་མ་ཟད། སེམས་ཙམ་པའི་ལུགས་ལ་ཡང་མེད་
དེ༑ དེའི་ལུགས་ལ་ལྷན་ཅིག་དམིགས་ངེས་ལ་སོགས་པའི་རྟགས་ལ་
བརྟེན་ནས། མཐར་ཐུག་གི་ཚད་མས་ཕྱི་དོན་འགོག་པའི་ཕྱིར་དང་།
གཟུགས་སོགས་ཕྱི་རོལ་དོན་དུ་མ་( ༡༤༢བ)གྲུབ་པ་དོན་དམ་
བདེན་པར་འདོད་པའི་ཕྱིར། ཕྱི་དོན་མེད་པ་དང་། གཟུགས་སོགས་
རང་གི་མཚན་ཉིད་ཀྱིས་མ་གྲུབ་པར་འདོད་པ་གཉིས་པོ་ཁས་ལེན་

ནང་འགལ་ཡིན་ཏེ། གཟུགས་སོགས་ཕྱི་རོལ་དོན་དུ་མ་གྲུབ་པར་ནང་
སེམས་ཀྱི་བདག་ཉིད་ཡིན་ན། དེ་མ་དཔྱད་པར་འཇུག་པའི་འཇིག་
རྟེན་པའི་བློ་ལྷན་སྐྱེས་རང་ག་བས་མི་འགྲུབ་དེ་ཙམ་གྱིས་མ་ཚིམ་པར་
ཕྱིའི་བེམ་པོ་དང་ནང་གི་ཤེས་པའི་བདག་ཉིད་གང་དུ་གྲུབ་བརྟགས་
ནས༑ ནང་གི་ཤེས་པའི་བདག་ཉིད་དུ་གྲུབ་ན། རང་གི་མཚན་ཉིད་
ཀྱིས་གྲུབ་པར་འགྱུར་བའི་ཕྱིར། མདོ་སྡེ་པ་དང་། ཐལ་འགྱུར་བ་
གཉིས་ཕྱི་དོན་ཁས་ལེན་པར་མཚུངས་ཀྱང་། ལེན་ཚུལ་མི་མཚུངས་ཏེ།
མདོ་སྡེ་པས་རྡུལ་ཕྲན་ཆ་མེད་བསགས་པའི་རགས་པ་ཕྱི་རོལ་དོན་དུ་
ཁས་ལེན། ཐལ་འགྱུར་བས་མ་བརྟགས་མ་དཔྱད་པར་ཕྱིའི་གཟུགས་
དང་ནང་གི་ཤེས་པ་ཞེས་པ་ཙམ་གྱིས་རྗེས་སུ་འབྲངས་ནས་ཕྱི་དོན་
ཁས་ལེན་པའི་ཕྱིར། དེ་ལྟར་བྱས་ན། དྲུག་གི་ཅིག་ཅར་སྦྱར་བ་ན། །
ཞེས་གསུངས་པ་དང་འགལ་བའི་སྐྱོན་མེད་དེ། ལུང་དེས་རྡུལ་ཕྲན་ཆ་
མེད་བསགས་པའི་རགས་པ་ཕྱི་རོལ་དོན་དུ་གྲུབ་པ་འགོག་པའི་
དབང་དུ་བྱས། ལུགས་འདིར་རྡུལ་ཕྲན་ཆ་མེད་བསགས་པའི་ཕྱི་དོན་
ཁས་མི་ལེན་པའི་ཕྱིར། ཁ་ཅིག་ན་རེ། སེམས་ཙམ་པ་མདོ་སྡེ་པ་ལས་
གྲུབ་མཐའ་དམན་པར་ཐལ། དེ་གཉིས་ཀས་ཤེས་པ་བདེན་གྲུབ་ཏུ་
འདོད་པར་མཚུངས། མདོ་སྡེ་པས་ཕྱི་དོན་ཡོད་པར་འདོད། སེམས་
ཙམ་པས་ཕྱི་དོན་མེད་པར་འདོད་པ་གང་ཞིག །ཕྱི་དོན་ཡོད་པར་
འདོད་པ་དེ། ཕྱི་དོན་མེད་པར་འདོད་པ་ལས་གྲུབ་མཐའ་ཆེས་བཟང་
བའི་ཕྱིར་ཟེར་ན། དེ་མི་འཐད་པར་ཐལ། མདོ་སྡེ་པས་རྡུལ་ཕྲན་ཆ་
མེད་བསགས་པའི་རགས་པ་ཕྱི་དོན་དུ་བདེན་པར་ཡོད་པར་འདོད།

སེམས་ཙམ་པས་དེ་མི་འཐད་པར་འདོད་ཅིང་། དེ་ཡོད་པར་འདོད་པ་
ལས་དེ་མེད་པར་འདོད་པ་སྟོང་ཉིད་རྟོགས་པའི་ལྟ་བའི་རྒྱུད་སྨིན་
བྱེད་ཀྱི་མཆོག་ཏུ་གསུངས་པའི་ཕྱིར། ཕྱི་དོན་ཡོད་པ་མགོན་པོ་ཀླུ་སྒྲུབ་
ཀྱི་དགོངས་པ་ཡིན་ཏེ། མགོན་པོ་ཀླུ་སྒྲུབ་ཀྱིས་དོན་ཤེས་གཉིས་ཡོད་
མེད་མཚུངས་པར་བཞེད་པའི་ཕྱིར། དེར་ཐལ། དེ་སྐད་དུ་ཡང་། བྱང་
ཆུབ་སེམས་འགྲེལ་ལས། ཤེས་པས་ཤེས་བྱ་རྟོགས་པ་སྟེ། །ཤེས་བྱ་མེད་
པར་ཤེས་པ་མེད། །དེ་ལྟ་ན་ནི་རིག་བྱ་དང་། །རིག་བྱེད་མེད་ཅེས་ཅིས་
མི་འདོད། །ཅེས་གསུངས་པའི་ཕྱིར། ཁ་ཅིག་ན་རེ། སེམས་ཙམ་པའི་
ལུགས་ལ་གཟུགས་མེད་དོ་( ༡༤༤ན) ཟེར་ན། ་དེ་ཡོད་པར་ཐལ།
གཟུགས་སོགས་ཕུང་པོ་ལྔ་ཡོད་པར་སྟོན་པའི་ཕུང་པོ་ལྔའི་རབ་བྱེད་
དེ་སེམས་ཙམ་པའི་རང་གཞུང་རྣམ་དག་ཡིན་པའི་ཕྱིར། ཁ་ཅིག་ན་རེ།
དེའི་ལུགས་ལ་དེ་མེད་པར་ཐལ། གཟུགས་མེད་ན་ནི་སེམས་ཡོད་མ་
འཛིན་ཅིག ཅེས་གསུངས་པའི་ཕྱིར་ཟེར་ན་སྐྱོན་མེད་དེ། དེའི་དོན་ནི།
ཕྱི་རོལ་གྱི་གཟུགས་མེད་ན་དེ་འཛིན་པའི་ཤེས་པ་མེད་པར་འགྱུར་རོ༎
ཞེས་པའི་དོན་ཡིན་པའི་ཕྱིར། དེ་ལྟ་མ་ཡིན་ན་དེའི་ལུགས་ལ་ཤེས་བྱ་
ཡང་མེད་པར་ཐལ། གལ་ཏེ་ཤེས་བྱ་མེད་པར་བློ་ཡོད་ན། །ཞེས་
གསུངས་པའི་ཕྱིར། ཁ་ཅིག་ན་རེ། སེམས་ཙམ་པས་ཕྱི་དོན་བདེན་གྲུབ་
ཏུ་མི་འདོད་ཀྱང་། ཐ་སྙད་དུ་ཕྱི་དོན་ཡོད་པར་འདོད་དོ་ཟེར། དེས་ན་
འཇུག་པ་རྩ་འགྲེལ་ལས།  དབུ་སེམས་གཉིས་དོན་ཤེས་ཡོད་མེད་
མཚུངས་མ་མཚུངས་ཀྱིས་བརྒལ་ལན་ཇི་སྙེད་ཅིག་བྱས་པ་འབྲེལ་མེད་
པར་ཐལ། དེ་གཉིས་ཀས་ཕྱི་དོན་བདེན་གྲུབ་ཏུ་མེད་པ་དང་།  ཐ་སྙད་

དུ་ཡོད་པར་འདོད་པ་མཚུངས་པའི་ཕྱིར། ལུགས་འདིར་ལང་གཤེགས་
ལས༑ ཕྱི་རོལ་སྣང་བ་ཡོད་མིན་ཏེ། །ཞེས་སོགས་དྲང་དོན་དུ་འགྲེལ་
བར་མ་ཟད། སེམས་ཙམ་པས་ངེས་དོན་གྱི་མདོར་ཁས་བླངས་ཤིང་།
ལུགས་འདིར་དྲང་དོན་དུ་འགྲེལ་རྒྱུའི་དགོངས་འགྲེལ་གྱི་མདོ་དེ་ལ་
བཞི་ཡོད་དེ། མཚན་ཉིད་གསུམ་ལ་བདེན་པར་གྲུབ་མ་གྲུབ་སོ་སོར་ཕྱེ་
ནས་སྟོན་པའི་མདོ་དང་། ཕྱི་དོན་མེད་པར་སྟོན་པའི་མདོ་དང་། ཀུན་
གཞི་ཡོད་པར་སྟོན་པའི་མདོ་དང་། མཐར་ཐུག་ཐེག་པ་གསུམ་དུ་གྲུབ་
པར་སྟོན་པའི་མདོ་དང་བཞི་ཡོད་པའི་ཕྱིར། དེ་དག་གི་མཚན་གཞིའི་
ཁྱད་པར་ཡོད་དེ། དགོངས་འགྲེལ་ལས། བཏགས་པ་དང་གཞན་གྱི་
དབང་དང་། ཡོངས་སུ་གྲུབ་པ་ཞེས་བྱ་བའི་མཚན་ཉིད་གསུམ་བསྟན་
པ་ལས། བཏགས་པ་མེད་པ་ཉིད་དང་། གཞན་གྱི་དབང་ཡོད་པ་དང་
ཞེས་པའི་མདོ་ལྟ་བུ་དང་པོ། གཉིས་པ་ནི། དེའི་བྱམས་ཞུས་ཀྱི་ལེའུ་
ལས༑ བཅོམ་ལྡན་འདས་ཏིང་ངེ་འཛིན་གྱི་སྤྱོད་ཡུལ་གྱི་གཟུགས་
བརྙན་དེ་ཅི་སེམས་དེ་ལས་ཐ་དད་པ་ཞེས་བགྱི་འམ། ཐ་དད་པ་མ་
ལགས་པ་ཞེས་བགྱི། བཅོམ་ལྡན་འདས་ཀྱིས་བཀའ་སྩལ་པ། བྱམས་པ་
་པ་མ་ཡིན་ཞེས་བྱའོ། །དེ་ཅིའི་ཕྱིར་ཞེ་ན། རྣམ་པར་ཤེས་པ་ནི་
དམིགས་པ་རྣམ་པར་རིག་པ་ཙམ་གྱིས་རབ་ཏུ་ཕྱེ་བ་ཅན་ཡིན་ནོ་ཞེས་
ངས་བཤད་དོ། །ཞེས་པའི་མདོ་དང་། གསུམ་པ་ནི། ལེན་པའི་རྣམ་
པར་ཤེས་པ་( ༡༤༣བ) ཟབ་ཅིང་ཕྲ། །ས་བོན་རྣམས་ནི་ཆུ་བོའི་རྒྱུན་
བཞིན་འབབ། །བདག་ཏུ་རྟོགས་པར་གྱུར་ན་མི་རུང་ཞེས། །བྱིས་པ་
རྣམས་ལ་ངས་ནི་དེ་མ་བསྟན། །ཞེས་པ་དང་། བཞི་པ་ནི། དེ་ཉིད་ལས་

ཉན་ཐོས་ཀྱི་རིགས་ཀྱི་གང་ཟག་ཞི་བ་བགྲོད་པ་གཅིག་པུ་པ་རྣམས་ནི་
སངས་རྒྱས་ཐམས་ཅད་བརྩོན་པ་དང་ལྡན་པར་གྱུར་ཀྱང་། ཞེས་
སོགས་ཀྱི་མདོ་ལྟ་བུ་ཡིན་པའི་ཕྱིར། ཁ་ཅིག །དེ་བཞིན་དུ་བཅོམ་ལྡན་
འདས་ཀྱིས་མདོ་བརྗོད་པ་ལས་ཞེས་པའི་དོན། བདེ་གཤེགས་སྙིང་པོ་
བདེན་གྲུབ་ཏུ་བསྟན་པའི་མདོ་དྲང་དོན་དུ་འགྲེལ་པ་དེ་བཞིན་དུ། ཕྱི་
དོན་མེད་པར་སྟོན་པའི་མདོ་དྲང་དོན་དུ་འགྲེལ་བའི་དོན་མ་ཡིན་ཏེ།
ཕྱི་དོན་མེད་པར་སྟོན་པའི་མདོ་དྲང་དོན་དུ་འགྲེལ་པ་དེ་བཞིན་དུ་
ཅིག་ཤོས་ཀྱང་དྲང་དོན་དུ་འགྲེལ་ཞེས་པའི་དོན་ཡིན་པའི་ཕྱིར། རང་
འགྲེལ་ལས། དེའི་ཕྱིར་དེ་ལྟར་ན་རྣམ་པ་དེ་ལྟ་བུའི་མདོ་དེ་རྣམ་པར་
ཤེས་པར་སྨྲ་བ་རྣམས་ཀྱི་ངེས་པའི་དོན་ཉིད་དུ་ཁས་བླངས་པ་ཐམས་
ཅད་དྲང་བའི་དོན་ཉིད་དུ་ཡིན་པར། ལུང་འདིས་མངོན་པར་གསལ་
བར་བྱས་ནས་ཞེས་གསུངས་པའི་དྲང་དོན་དུ་འགྲེལ་རྒྱུ་དེ་ཡང་།ཕྱི་
དོན་མེད་པར་སྟོན་པའི་མདོ་དང་། ཀུན་གཞི་ཡོད་པར་སྟོན་པའི་མདོ་
སོགས་དགོངས་འགྲེལ་གྱི་མདོ་དེ་རྣམས་ལ་བྱེད་པ་ཡིན་ཏེ། མདོ་དེ་
སེམས་ཙམ་པས་ངེས་དོན་གྱི་མདོར་ཁས་བླངས་པ་ཡིན་པའི་ཕྱིར།
དེར་ཐལ། དེས་ཕྱི་དོན་མེད་པ་དང་། ཀུན་གཞི་ཡོད་པར་འདོད་པའི་
ཕྱིར༑ བདེ་གཤེགས་སྙིང་པོ་རྟག་བརྟན་བདེན་གྲུབ་སྟོན་པའི་མདོ་དེ་
འདིར་དངོས་སུ་བསྟན་པའི་དྲང་དོན་དུ་འགྲེལ་རྒྱུའི་མདོ་མ་ཡིན་ཏེ།
དེ་དབུ་སེམས་གཉིས་ཀས་དྲང་དོན་གྱི་མདོར་འདོད་པའི་ཕྱིར། ལུང་
འདིས་ཞེས་པ་འདི་ཡང་ས་བཅུ་པའི་རྟེན་འབྲེལ་ལ་རྟོགས་པའི་ལུང་
ལ་བྱེད་པ་མ་ཡིན་ཏེ། ལང་གཤེགས་ལས། དེ་བཞིན་གཤེགས་པའི་སྙིང་

པོ་བསྟན་པ་ནི། ཞེས་པ་དང་། སངས་རྒྱས་ཐམས་ཅད་ཀྱིས་མདོ་སྡེའི་
ནང་དུ་ཞེས་སོགས་ཀྱི་མདོ་ཚན་པ་གཉིས་ལ་བྱེད་པའི་ཕྱིར། འདིར་
དྲང་དོན་དུ་འགྲེལ་རྒྱུའི་མདོ་དེ་ལ་བཞི་ཡོད་པས། དྲང་དོན་དུ་འགྲེལ་
བྱེད་ཀྱི་མདོ་དེ་ལ་བཞི་དགོས་ཀྱང་། མཐར་ཐུག་ཐེག་པ་གསུམ་དུ་
གྲུབ་པར་སྟོན་པའི་མདོ་དྲང་དོན་དུ་འགྲེལ་བྱེད་ཀྱི་མདོ་སྐབས་
འདིར་དངོས་སུ་མི་སྟོན་པའི་རྒྱུ་མཚན་ཡོད་དེ། མགོན་པོས་མདོ་ཀུན་
ལས་བཏུས་ལས། ལུང་རིགས་གཉིས་ཀྱི་སྒོ་ནས་རྒྱས་པར་དྲང་དོན་དུ་
འགྲེལ་བས་དེ་ལ་དགོངས་ནས་སྐབས་འདིར་དངོས་སུ་མ་སྨོས་པའི་
ཕྱིར༑ རྟག་པ་དང་། ཞེས་སོགས་ཀྱི་མདོ་དེ་དྲང་དོན་དུ་འགྲེལ་
( ༡༤༤ན)བའི་མདོའི་མཚན་གཞི་ཡོད་དེ། ལང་གཤེགས་ལས། བློ་
གྲོས་ཆེན་པོ་སྟོང་པ་ཉིད་དང་མི་སྐྱེས་པ་དང་། མི་གཉིས་པ་དང་།
རང་བཞིན་མེད་པའི་མཚན་ཉིད་སངས་རྒྱས་ཐམས་ཅད་ཀྱི་མདོ་སྡེའི་
ནང་དུ་ཆུད་པ་འདི་ཞེས་དང་། འདི་ནི་མདོ་སྡེ་གང་དུ་ཡང་རུང་སྟེ་དེ་
དག་ཏུ་དོན་འདི་ཉིད་ཁོང་དུ་ཆུད་པར་བྱའོ། །ཞེས་པའི་མདོ་གཉིས་
ཀྱིས་དྲང་དོན་དུ་འགྲེལ་བའི་ཕྱིར། དྲང་དོན་དུ་འགྲེལ་ཚུལ་ཡོད་དེ།
སངས་རྒྱས་ཀྱིས་བཀའ་ཐམས་ཅད་དངོས་ཤུགས་ཅི་རིགས་པའི་སྒོ་
ནས་འདུས་བྱས་ཀྱི་ཆོས་རྣམས་ཀྱི་ངོ་བོ་རྒྱུ་འབྲས་གསུམ་བདེན་པས་
སྟོང་པ་མ་རྟོགས་པ་རྟོགས་པར་བྱེད་པ་དང་། རྟོགས་པ་གོང་འཕེལ་
དུ་བྱེད་པའི་ཕྱིར་དུ་གསུངས་པར་བཤད་པའི་སྒོ་ནས་དྲང་དོན་དུ་
འགྲེལ་བའི་ཕྱིར། དེ་ལྟར་གསུངས་པ་ཡང་ཡིན་ཏེ། དེ་སྐད་དུ་ཡང་
སྤྱོད་འཇུག་ལས། ཡན་ལག་འདི་དག་ཐམས་ཅད་ནི། །ཐུབ་པས་ཤེས་

རབ་དོན་དུ་གསུངས། །དེ་ཡི་ཕྱིར་ན་སྡུག་བསྔལ་དག །ཞི་བར་འདོད་
པས་ཤེས་རབ་བསྐྱེད། །ཅེས་གསུངས་པའི་ཕྱིར། བཅོམ་ལྡན་འདས་
ཏིང་ངེ་འཛིན་གྱི་སྤྱོད་ཡུལ་ཞེས་སོགས་ཀྱི་མདོ་དྲང་དོན་དུ་འགྲེལ་
བའི་ཚུལ་ཡོད་དེ། ཕྱི་རོལ་སྣང་བ་ཡོད་མིན་ཏེ། །ཞེས་སོགས་ཀྱི་མདོ་
དྲང་དོན་དུ་བཀྲལ་བ་དེ་བཞིན་དུ་འགྲེལ་བར་བྱེད་པའི་ཕྱིར། ཀུན་
གཞི་ཡོད་པར་སྟོན་པའི་མདོ་དྲང་དོན་དུ་འགྲེལ་བའི་ཚུལ་ཡང་ཡོད་
དེ༑ བདེ་གཤེགས་སྙིང་པོ་རྟག་བརྟན་བདེན་གྲུབ་སྟོན་པའི་མདོ་དེས་
དྲང་དོན་དུ་འགྲེལ་བའི་ཕྱིར། དེ་དྲང་དོན་དུ་འགྲེལ་བྱེད་ཀྱི་མདོ་དེ་
གང༌། འགྲེལ་ཚུལ་ཇི་ལྟ་བུ་ཞེ་ན། དེའི་མཚན་གཞི་ཡོད་དེ། ལང་
གཤེགས་ལས། དེ་བཞིན་དུ་བཅོམ་ལྡན་འདས་ཀྱིས་མདོ་བརྗོད་པ་
ལས༑ དེ་བཞིན་གཤེགས་པའི་སྙིང་པོ་གསུངས་པ་དེ་བཅོམ་ལྡན་
འདས་ཀྱིས་རང་བཞིན་གྱིས་འོད་གསལ་བ་རྣམ་པར་དག་པས་ཐོག་
མ་ནས་རྣམ་པར་དག་པ་ཉིད། མཚན་སུམ་ཅུ་རྩ་གཉིས་དང་ལྡན་པ་
སེམས་ཅན་ཐམས་ཅད་ཀྱི་ལུས་ཀྱི་ནང་ན་མཆིས་པར་བརྗོད་དེ་
བཅོམ་ལྡན་འདས་ཀྱིས་རིན་པོ་ཆེ་རིན་ཐང་ཆེན་པོ་གོས་དྲི་མ་ཅན་
གྱིས་ཡོངས་སུ་དཀྲིས་པ་ལྟར་ཕུང་པོ་དང་ཁམས་དང་སྐྱེ་མཆེད་ཀྱི་
གོས་ཀྱིས་བཀྲིས་པ་འདོད་ཆགས་དང༌། ྋ ཞེ་སྡང་དང་གཏི་མུག་གིས་
ཟིལ་གྱིས་གནོན་པ་ཡོངས་སུ་རྟོག་པའི་དྲི་མས་དྲི་མ་ཅན་དུ་གྱུར་པ་
རྟག་པ་བརྟན་པ་ཐེར་ཟུག་པར་ནི་བརྗོད་ན། བཅོམ་ལྡན་འདས་ཀྱིས་
དེ་བཞིན་གཤེགས་པའི་སྙིང་པོ་སྨྲ་བ་འདི་ནི་མུ་སྟེགས་བྱེད་ཀྱིས་
( ༡༤༤བ)བདག་ཏུ་སྨྲ་བ་དང་། ཇི་ལྟར་འདྲ་བ་མ་ལགས། བཅོམ་

ལྡན་འདས་མུ་སྟེགས་བྱེད་རྣམས་ཀྱང༌། རྟག་པ་བྱེད་པ་པོ་ཡོན་ཏན་
མེད་པ་ཁྱབ་པ་མི་འཇིག་པའོ། །ཞེས་བདག་ཏུ་སྨྲ་བ་སྟོན་པར་བགྱིད་
དོ༑ །བཅོམ་ལྡན་འདས་ཀྱིས་བཀའ་སྩལ་པ། བློ་གྲོས་ཆེན་པོ་ང་ཡིས་དེ་
བཞིན་གཤེགས་པའི་སྙིང་པོ་བསྟན་པ་ནི། མུ་སྟེགས་བྱེད་ཀྱི་བདག་ཏུ་
སྨྲ་བ་དང་མཚུངས་པ་མ་ཡིན་ཏེ། བློ་གྲོས་ཆེན་པོ་དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་
སྟོང་པ་ཉིད་དང་། ཡང་དག་པའི་མཐའ་དང་། མྱ་ངན་ལས་འདས་པ་
དང་༑ མ་སྐྱེས་པ་དང་། མཚན་མ་མེད་པ་དང་། སྨོན་པ་མེད་པ་ལ་
སོགས་པའི་ཚིག་གི་དོན་རྣམས་ལ་དེ་བཞིན་གཤེགས་པའི་སྙིང་པོ་
བསྟན་པར་བྱས་ནས། བྱིས་པ་རྣམས་བདག་མེད་པས་འཇིགས་པར་
འགྱུར་བའི་གནས་རྣམ་པར་སྤང་བའི་དོན་དུ། དེ་བཞིན་གཤེགས་
པའི་སྙིང་པོའི་སྒྲ་བསྟན་པས། རྣམ་པར་མི་རྟོག་པའི་གནས། སྣང་བ་
མེད་པའི་སྤྱོད་ཡུལ་སྟོན་ཏེ། བློ་གྲོས་ཆེན་པོ་མ་འོངས་པ་དང་ད་ལྟར་
བྱུང་བའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་
བདག་ཏུ་མངོན་པར་ཞེན་པར་མི་བྱའོ། །ཞེས་སོགས་ཀྱི་མདོས་དྲང་
དོན་དུ་འགྲེལ་བའི་ཕྱིར། དེས་དྲང་དོན་དུ་འགྲེལ་བའི་ཚུལ་ཡང་ཡོད་
དེ༑ དགོངས་གཞི་དགོས་པ་དངོས་ལ་གནོད་བྱེད་གསུམ་གྱིས་སྒོ་ནས་
དྲང་དོན་དུ་འགྲེལ་བའི་ཕྱིར་ཏེ། དེ་དགོངས་གཞི་ཆོས་ཉིད་ལ་
དགོངས་པ་དང་། དགོས་པ་མུ་སྟེགས་བྱེད་བདག་ལ་ཞེན་པའི་བག་
ཆགས་ཅན་རྣམས་ལ་བདག་མེད་གཉིས་བསྟན་ན་སྐྲག་པར་འགྱུར་
བའི་སྐྲག་པ་སྤོང་བའི་དགོས་པ་ཡོད་པ་དང་། དངོས་ལ་གནོད་བྱེད་

བདེ་གཤེགས་སྙིང་པོ་བདེན་གྲུབ་ཏུ་འདོད་པ་དང་། མུ་སྟེགས་བྱེད་
ཀྱིས་བདག་རྟག་པར་འདོད་པ་གཉིས་མཚུངས་པར་སྟོན་པའི་ལུང
རིགས་རྣམས་ཀྱིས་གནོད་པའི་ཕྱིར། མདོ་དེས་ཀུན་གཞི་ཡོད་པར་
སྟོན་པའི་མདོ་དྲང་དོན་དུ་འགྲེལ་བའི་རྒྱུ་མཚན་ཡོད་དེ། མདོ་དེ་
གཉིས་དགོངས་གཞི་དགོས་པ་དངོས་ལ་གནོད་བྱེད་གསུམ་མཚུངས་
པའི་ཕྱིར། དགོངས་གཞི་ཆོས་ཉིད་ལ་དགོངས་པ་མཚུངས་པ་ཡིན་ཏེ།
དེ་སྐད་དུ་ཡང་རང་འགྲེལ་ལས། དངོས་པོ་ཐམས་ཅད་ཀྱི་རང་བཞིན་
རྗེས་སུ་ཞུགས་པའི་ཕྱིར་སྟོང་པ་ཉིད་ཁོ་ན། ཀུན་གཞིའི་རྣམ་པར་ཤེས་
པའི་སྒྲས་བསྟན་པར་རིག་པར་བྱའོ། །ཞེས་གསུངས་པའི་ཕྱིར་དང་།
རྒྱན་སྟུག་པོ་བཀོད་པའི་མདོ་ལས་ཀྱང་། ས་རྣམས་སྣ་ཚོགས་ཀུན་གཞི་
སྟེ༑ །བདེ་གཤེགས་སྙིང་པོ་དགེ་བའང་དེ། །སྙིང་པོ་དེ་ལ་ཀུན་གཞིའི་
( ༡༤༥ན)སྒྲས༑ །དེ་བཞིན་གཤེགས་རྣམས་སྟོན་པར་མཛད། །སྙིང་
པོ་ཀུན་གཞིར་བསྒྲགས་པ་ཡང་། །བློ་ཞན་རྣམས་ཀྱིས་མི་ཤེས་སོ། །ཞེས་
གསུངས་པ་དང་། ཆོས་མངོན་པ་ལས། ཐོག་མ་མེད་པའི་དུས་ཀྱི་
ཁམས༑ །ཆོས་རྣམས་ཀུན་གྱི་གནས་ཡིན་ཏེ། །འདི་ཡོད་པས་ན་འགྲོ་
ཀུན་གྱིས། །མྱ་ངན་འདས་པའང་འཐོབ་པར་འགྱུར། །ཞེས་གསུངས་
པའི་ཕྱིར། དགོས་པ་དང་དངོས་ལ་གནོད་བྱེད་ཡོད་དེ། སྔར་བདེ་
གཤེགས་སྙིང་པོ་བདེན་གྲུབ་ཏུ་སྟོན་པའི་མདོ་དྲང་དོན་དུ་འགྲེལ་
བའི་སྐབས་བཞིན་ཤེས་པར་བྱ་བ་ཡིན་པའི་ཕྱིར། བདེ་གཤེགས་སྙིང་
པོ་བདེན་གྲུབ་ཏུ་སྟོན་པའི་མདོ་དང༌། དེ་བཞིན་གཤེགས་པའི་སྙིང་
པོའི་མདོ་གཉིས་མི་གཅིག་སྟེ། དང་པོ་ནི་སྟོང་གསུམ་དར་ཡུག་ཆེན་

པོའི་ཚད་ཀྱི་མདོ་ཡིན་ཞིང་། དེས་བདེ་གཤེགས་སྙིང་པོ་བདེན་པར་
གྲུབ་པ་དེ་སེམས་ཅན་ཐམས་ཅད་ཀྱི་རྒྱུད་ལ་ཡོད་པ་དང་། སེམས་
ཅན་ཐམས་ཅད་ཀྱི་རྒྱུད་ལ་སྟོབས་སོགས་ཀྱི་ཡོན་ཏན་རྣམས་རང
ཆས་སུ་ཡོད་པར་བསྟན། དེ་བཞིན་གཤེགས་པའི་སྙིང་པོའི་མདོ་ལས།
སེམས་ཅན་གྱི་རྒྱུད་ཀྱི་སེམས་བདེན་པས་སྟོང་བའི་རང་བཞིན་གནས་
རིགས་དེ་རང་བཞིན་གྱིས་རྣམ་པར་དག་པ་ཡིན་ཀྱང་། བློ་བུར་གྱི་དྲི་
མས་མ་དག་བར་དུ་སྟོབས་སོགས་ཀྱི་ཡོན་ཏན་མངོན་དུ་མི་འགྱུར་བ་
དང་༑ དེས་དག་པ་ན་སྟོབས་སོགས་ཀྱི་ཡོན་ཏན་མངོན་དུ་འགྱུར་བ་
དོན་དགུ་དཔེ་དགུའི་སྒོ་ནས་རྒྱས་པར་བསྟན། དེ་བཞིན་དུ་ཐེག་པ་
ཆེན་པོ འི ་རྒྱུད་བླ་མས་ཀྱང་རྒྱས་པར་གཏན་ལ་ཕབས་པའི་ཕྱིར།
ལུགས་འདིར་ཀུན་གཞི་མེད་ན། དེ་ཡོད་པར་འདོད་པའི་ལུགས་ལ།
ཀུན་གཞིའི་ངོ་བོ་དང་བྱེད་ལས་དེ་དག་གང་། རང་ལུགས་ལ། དེ་མེད་
པའི་རྒྱུ་མཚན་ཇི་ལྟ་བུ་ཡིན་ཟེར་ན། དེ་ཁས་ལེན་པའི་ལུགས་ལ་དེའི་
ངོ་བོ་དང་བྱེད་ལས་ཀྱི་ཁྱད་པར་ཡོད་དེ། ངོ་བོ་མ་སྒྲིབ་ལུང་མ་བསྟན་
དུ་གྱུར་པའི་རྣམ་སྨིན་གྱི་ཆོས་དང་། བྱེད་ལས་སྐྱེ་བ་སྔ་མ་ནས་འདིར་
སྐྱེ་སེམས་དང་། འདི་ནས་ཕྱི་མར་འཆི་སེམས་དང༌། ཀུན་ཁྱབ་ཀྱི་ས་
བོན་འཛིན་པའི་གཞི་བྱེད་པ་དང་། ལུས་ཀུན་ལ་ཁྱབ་པ་དང་། ལུས་
ཀུན་གནས་པའི་རྟེན་བྱེད་པའི་ཁྱད་ཆོས་ཅན་དུ་འདོད་པའི་ཕྱིར། དེ་
དག་གིས་ཉོན་ཡིད་ཇི་ལྟར་འདོད་པའི་ཚུལ་ཡོད་དེ། ངོ་བོ་སྒྲིབ་ལུང་
མ་བསྟན་དང་ཀུན་གཞི་ལ་དམིགས་ནས་ངའོ་སྙམ་དུ་འཛིན་པ་དང་།
འཁོར་བདག་ཏུ་ལྟ་བ་དང༌། བདག་ཏུ་རྨོངས་པ་དང་། བདག་ཏུ་ང་

རྒྱལ་བ་དང་། བདག་( ༡༤༥བ) ཏུ་ཆགས་པ་དང་ལྡན་པ་དང་རྟེན་
གྱི་གང་ཟག་གང་དུ་རྟོགས་པའི་ས་དེ་ཉིད་ཀྱིས་བསྡུས་པ་དང་། དགྲ་
བཅོམ་པའི་འབྲས་བུ་ཐོབ་པ་དང་།  ཿ འདས་ལམ་མངོན་དུ་གྱུར་པ་
དང་འགོག་པ་ལ་མཉམ་པར་བཞག་པའི་གནས་སྐབས་གསུམ་དུ་མི་
འཇུག་པའི་ཁྱད་པར་ཅན་དུ་འདོད་པའི་ཕྱིར། དེ་དག་ཀུན་གཞི་དང་
ཉོན་ཡིད་ལུང་རིགས་གཉིས་ཀྱིས་སྒྲུབ་པ་ཡིན་ཏེ། ལུང་ནི།ལེན་པའི་
རྣམ་པར་ཤེས་པ་ཟབ་ཅིང་ཕྲ། །ཞེས་སོགས་དང་། རྒྱན་སྟུག་པོ་བཀོད་
པ་ལས།ཇི་ལྟར་ཟླ་བ་སྐར་ཚོགས་དང་། །མཁའ་ལ་ལྷན་ཅིག་རྒྱུ་བ་
ལྟར༑ །དེ་བཞིན་ཀུན་གཞིའི་རྣམ་ཤེས་ཀྱང༌། །རྣམ་ཤེས་བདུན་དང་
ལྷན་ཅིག་གནས། །ཞེས་པའི་ལུང་གིས་སྒྲུབ་པའི་ཕྱིར་དང་། རིགས་པ་
སྲིད་རྩེའི་རྟེན་ཅན་གྱི་ཕྱིར་མི་འོང་གིས་ཅི་ཡང་མེད་ཀྱི་དངོས་གཞི་ལ་
བརྟེན་ནས་ལམ་ཟག་མེད་མངོན་དུ་བྱས་པ་དེའི་ཚེ་ན་དེ་གཉིས་ཀྱིས་
འགྲོ་བ་ལྡོག་པ་ལ་སོགས་པའི་རིགས་པ་ཆེན་པོ་བརྒྱད་ཀྱིས་སྒྲུབ་པའི་
ཕྱིར༑
རང་ལུགས་ལ། ཀུན་གཞི་མི་བཞེད་པའི་རྒྱུ་མཚན་བཤད་པ་ལ། དེ་
ལྟ་བུའི་ཀུན་གཞི་མེད་པར་ཐལ། དེ་ཡོད་ན་དགེ་མི་དགེའི་ལས་ཀྱི་
བག་ཆགས་བསྒོ་གཞི་ཡིན་དགོས་པ་ལས། དེ་མེད་ཀྱང་ལས་དེ་གཉིས་
ཀྱི་བག་ཆགས་བསྒོ་གཞི་ཡོད་པའི་ཕྱིར། དེར་ཐལ། དེ་སྐད་དུ་ཡང་
རང་འགྲེལ་ལས། དེའི་ཕྱིར་དེ་ལྟ་ན་བདེན་པ་གཉིས་ཀ་དུ་ཡང་རང་
བཞིན ་མེད་པ་ཞེས་གསུངས་པའི་ཕྱིར་རོ། །གཞན་ཡང་། དེ་ལྟ་བུའི་
ཀུན་གཞི་དེ་མེད་པར་ཐལ། དེ་ཡོད་ན། དགོངས་འགྲེལ་དང༌། ཐེག་

བསྡུས་དང་། གཏན་ལ་དབབ་པ་བསྡུ་བ་དང་། སུམ་ཅུ་པ་རྩ་འགྲེལ་
དང་༑ བྱམས་ཆོས་ཕྱི་མ་གསུམ་འགྲེལ་པ་དང་བཅས་པ་ལས་ཇི་ལྟར་
བཤད་པ་ལྟར་གྱི་ཀུན་གཞི་ཡོད་དགོས་པ་ལས། དེ་ཡོད་པ་དྲང་ངེས་
ཀྱི་ལུང་གིས་མི་འགྲུབ་ཅིང་། ཁས་ཀྱང་ལེན་པ་མི་རིགས་པའི་ཕྱིར།
ཁས་ལེན་མི་རིགས་པར་ཐལ། སུམ་ཅུ་པ་ལས། དེ་ལ་ལེན་པ་དག་དང་
གནས༑ །སྣང་བའི་རྣམ་པར་རིག་པ་ནི། །སྐྱེའོ། ཞེས་བཅུད་ཀྱི་སེམས་
ཅན་གྱི་ལུས་དང་། སྣོད་ཀྱི་འཇིག་རྟེན་རྣམས། ཀུན་གཞིའི་བག་ཆགས་
བཞག་པ་སྨིན་པའི་སྣང་བ་ཙམ་ཡིན་པས། ཀུན་གཞི་ལ་དམིགས་པ་མ་
ཆད་པར་གསུངས། དེ་ཡོད་ན་ཕྱི་དོན་མེད་དགོས་པ་ལས་ཕྱི་དོན་ཡོད་
པའི་ཕྱིར། གཞན་ཡང་། དེ་ལྟ་བུའི་ཀུན་གཞི་མེད་པར་ཐལ།དེ་མ་
བརྟགས་མ་དཔྱད་པར་འཇུག་པའི་ཐ་སྙད་པའི་ཚད་མས་མི་འགྲུབ།
བརྟགས་ཤིང་བཙལ་ནས་རྣམ་ཤེས་ཚོགས་བརྒྱད་ཀྱི་(༡༤༦ན)ཡ་
གྱལ་དུ་གྱུར་པའི་ཀུན་གཞི་རྙེད་ན། བརྟགས་དོན་བཙལ་བའི་ཚེ་ན་
རྙེད་པའི་ཆོས་མེད་པ་དང་འགལ་བའི་ཕྱིར། གཞན་ཡང་། དེ་ལྟ་བུའི་
ཀུན་གཞི་མེད་པར་ཐལ། དེ་ཡོད་ན། དེ་འཇིག་ལྟ་ལྷན་སྐྱེས་ཀྱི་
དམིགས་ཡུལ་གྱི་གཙོ་བོ་ཡིན་དགོས་པ་ལས་ཕུང་པོ་ལྔ་ག་དང་། རྣམ་
པར་ཤེས་པ་ལ་སོགས་པ་རེ་རེ་བ་རྣམས་དེའི་དམིགས་པའི་གཙོ་བོ་
ཡིན་པ་འཇུག་པ་རྩ་འགྲེལ་གྱིས་བཀག་པའི་ཕྱིར། མདོར་བསྡུ་ན་ཀུན་
གཞི་མེད་དེ། དེ་ཡོད་ན་ཐ་སྙད་བཏགས་པའི་བརྟགས་དོན་བཙལ་
བའི་ཚེ་ན་རྙེད་པའི་ཆོས་ཡོད་དགོས་པ་ལས་མེད་པ་དང་། རང་
བཞིན་གྱིས་གྲུབ་པའི་ཆོས་མེད་པ་དང་། ཕྱི་དོན་ཡོད་པར་ཁས་བླངས་

པ་དང་འགལ་བའི་ཕྱིར། ཁ་ཅིག་ན་རེ། དཔལ་ལྡན་ཟླ་བས་ཀུན་གཞི་
སྟོན་པའི་མདོ་དྲང་དོན་དུ་འདོད་པ་ཡིན་གྱི། ཀུན་གཞི་མེད་པར་
འདོད་པ་མ་ཡིན་ཏེ། དེ་མེད་ན་ཕུང་པོ་དང་གང་ཟག་ཀྱང་མེད་པར་
འདོད་དགོས་པར་ཐལ། ཀུན་གཞི་མེད་པ་གང་ཞིག །འཇུག་པ་ལས།
ཀུན་གཞི་ཡོད་ཅིང་གང་ཟག་ཉིད་ཡོད་ལ། །ཕུང་པོ་འདི་དག་འབའ་
ཞིག་ཉིད་ཡོད་ཅིང་། །ཞེས་གསུངས་པའི་ཕྱིར། དེ་ལྟར་ཡིན་ཀྱང་རང་
འགྲེལ་ལས། དབང་ཕྱུག་ཀུན་གྱི་བྱེད་པ་པོར་གསུངས་པ་དང་ཀུན་
གཞི་བྱེད་པ་པོར་གསུངས་པ་གཉིས་ནི་མི་རྟག་པ་དང་།རྟག་པར་
འདོད་པའི་ཁྱད་པར་ཙམ་དུ་ཟད་དོ། །ཞེས་གསུངས་པ་དང་འགལ་
བའི་སྐྱོན་མེད་དེ། དེ་གཉིས་བྱེད་པ་པོར་འདོད་པ་མཚུངས་པའི་དོན་
ཡིན་གྱི། དེ་གཉིས་ཡོད་མེད་མཚུངས་པའི་དོན་མ་ཡིན་པའི་ཕྱིར། དེ་
མེད་ན། ཇི་ལྟར་ཟླ་བ་སྐར་ཚོགས་དང་། །ཞེས་སོགས་ཀྱི་ལུང་དོན་
འགོག་རིགས་པར་ཐལ། ཀུན་གཞི་མེད་པའི་ཕྱིར། ཁོ་ན་རེ། གཞན་
ཡང་དེ་ཡོད་པར་ཐལ། གསེར་འོད་དམ་པ་ལས། རྣམ་ཤེས་ཚོགས་
བརྒྱད་ཀྱི་གནས་འགྱུར་སོ་སོར་གསུངས་པའི་ཕྱིར་ཟེར་ན།  ཾ་དཔལ་
ལྡན་ཟླ་བས་ཀུན་གཞི་ཡོད་པར་སྟོན་པའི་མདོ་དྲང་དོན་དུ་འདོད་
པའི་དོན་དེ། དེ་དྲང་དོན་དགོངས་པ་ཅན་ཡིན་པ་ལ་བྱེད་དམ། ཀུན་
གཞི་ཀུན་རྫོབ་བདེན་པ་ཡིན་པ་ལ་བྱེད།དང་པོ་ལྟར་ན་ཀུན་གཞི་
མེད་པར་ཐལ། · དེ་དྲང་དོན་དགོངས་པ་ཅན་གྱི་མདོ་ཡིན་པའི་ཕྱིར།
གཉིས་པ་ལྟར་ན།  མདོ་དེའི་དགོངས་གཞི་སྟོང་ཉིད་དེ་ཀུན་གཞི་མ་
ཡིན་ཀྱང་། དགོས་པའི་དབང་གིས་དགོངས་གཞི་དེ་ལ་དགོངས་ནས་

ཀུན ་གཞི་ཡོད་པར་བསྟན་པ་དང་། དགོས་པ་བདག་རྟག་པར་ལྟ་བའི་
བག་ཆགས་ཅན་གྱི་མུ་སྟེགས་རྣམས་རྗེས་( ༡༤༦ན) སུ་འཛིན་པའི་
དགོས་པ་དང་། དངོས་ལ་གནོད་བྱེད་བདག་རྟག་པར་བྱེད་པ་པོར་
འདོད་པ། ཀུན་གཞི་བྱེད་པ་པོར་འདོད་པ་མཚུངས་པར་སྟོན་པའི་
རིགས་པ་གསུམ་གྱིས་དྲང་དོན་དུ་འགྲེལ་བ་མ་ཡིན་པར་ཐལ། ཀུན་
གཞི་དེ་རྣམ་ཤེས་ཚོགས་བརྒྱད་ཀྱི་ཡ་གྱལ་དུ་གྱུར་པའི་ཀུན་རྫོབ་
བདེན་པ་ཡིན་པའི་ཕྱིར་དང༌། སྟོང་ཉིད་རྣམ་ཤེས་མ་ཡིན་པའི་ཕྱིར།
དེ་ལ་ཁོ་ན་རེ།ཀུན་གཞི་བདེན་གྲུབ་ཏུ་སྟོན་པའི་མདོ་དྲང་དོན་
དགོངས་པ་ཅན་ཡིན་པའི་དོན་ཡིན་ཟེར་ན། འོ་ན། ཕུང་པོ་དང་གང་
ཟག་མེད་པར་ཐལ། ཀུན་གཞི་མེད་པའི་ཕྱིར་ཞེས་པའི་ཐལ་བ་དེ། དེ་
དག་བདེན་པར་མེད་པར་ཐལ་ཟེར་རམ། དེ་དག་མེད་པར་ཐལ་ཟེར།
དང་པོ་ལྟར་ན། འདོད་པ་ཁོ་ནའོ། །དཔལ་ལྡན་ཟླ་བས་བདེན་གྲུབ་ཐ་
སྙད་ཙམ་དུ་ཡང་མི་བཞེད་པ་ཁྱོད་རང་ཡང་འདོད་པའི་ཕྱིར། ཕྱི་མ་
ལྟར་ན་མི་རིགས་ཏེ། འབྲེལ་མེད་དུ་འགྱུར་བའི་ཕྱིར། གཞན་ཡང་།
དཔལ་ལྡན་ཟླ་བས་ཀུན་གཞི་མེད་པར་བཞེད་པར་ཐལ། མུ་སྟེགས་
བྱེད་ཀྱིས་དབང་ཕྱུག་ཀུན་གྱི་བྱེད་པ་པོར་འདོད་པ་དང་། སེམས་ཙམ་
པས་ཀུན་གཞི་བྱེད་པ་པོར་འདོད་པ་གཉིས་མཚུངས་པར་སྟོན་བྱེད་
ཀྱི་རིགས་པ་ལ་བརྟེན་ནས་ཀུན་གཞི་མེད་པར་གྲུབ་པའི་ཕྱིར་དང་།
དེ་ཡོད་ན། སྣོད་བཅུད་ཀྱི་འཇིག་རྟེན་རྣམས་ཀུན་གཞིའི་སྟེང་དུ་བག་
ཆགས་བཞག་པ་སྨིན་པ་ལ་བརྟེན་ནས་བྱུང་བའི་སྣང་བ་ཙམ་ཡིན་
དགོས༑ དེ་ལྟ་ན་ཕྱི་དོན་མེད་དགོས་པ་ལས་ཡོད་པར་བཞེད་པའི་ཕྱིར།

དེ་ལྟ་མ་ཡིན་ན་དབུ་མ་ཐལ་རང་གཉིས་ཀྱིས་མདོ་སྡེ་དགོངས་འགྲེལ་
གྱི་དོན་བཀག་པར་ཐལ། ་གཉིས་ཀྱིས་གཞན་དབང་བདེན་གྲུབ་ཏུ་
སྟོན་པའི་དགོངས་འགྲེལ་གྱི་མདོ་དྲང་དོན་དགོངས་པ་ཅན་དུ་བཀྲལ་
བའི་ཕྱིར། ཁྱབ་པ་ཁས། ཁྱོད་རང་ཉིད་ལའང་། རང་བཞིན་མེད་ཅིང་
རྣམ་རིག་མེད། །ཀུན་གཞི་མེད་ཅིང་དངོས་མེད་ན། །བྱིས་པ་ངན་པ་
རྟོག་གེ་པ། །རོ་དང་འདྲ་བས་འདི་དག་རྟག །ཅེས་པའི་མདོ་དོན་
བཀག་པར་ཐལ། ཁྱོད་ཀུན་གཞི་ཡོད་པར་འདོད་པའི་ཕྱིར། ཁྱབ་པ་སྔ་
ཕྱི་ཁས་བླངས། གཞན་ཡང་། ཁྱོད་ལྟར་ན། མདོ་ཡིན་ན་སྒྲ་ཇི་བཞིན་
པའི་མདོ་ཡིན་དགོས་པར་ཐལ། མདོ་གཉིས་ཀྱི་སྒྲས་ཟིན་དྲང་དོན་དུ་
བཀྲལ་ན། མདོ་ཐམས་ཅད་བཀག་དགོས་པའི་ཕྱིར། ཁོ་ན་རེ།དཔལ་
ལྡན་ཟླ་བ་ཀུན་གཞི་བཞེད་པར་ཐལ། མགོན་པོ་སྐུ་སྒྲུབ་དེ་བཞེད་པའི་
ཕྱིར༑ དེ་སྐད་དུ་ཡང་། བྱང་ཆུབ་སེམས་འགྲེལ་ལས། ཇི་ལྟར་ཁབ་ལེན་
དང་ཉེ་བས། །ལྕགས་ནི་མྱུར་དུ་ཡོངས་སུ་འཁོར། །དེ་ལ་སེམས་ནི་ཡོད་
མིན་ཏེ། །སེམས་དང་ལྡན་བཞིན་སྣང་བར་འགྱུར། །དེ་བཞིན་ཀུན་
( ༡༤༧ན)གཞིའི་རྣམ་ཤེས་ནི། །བདེན་མིན་བདེན་པ་བཞིན་དུ་ནི། །
གང་ཚེ་འགྲོ་འོངས་གཡོ་བར་འགྱུར། །དེ་ཚེ་སྲིད་པ་འཛིན་པར་བྱེད། །
ཇི་ལྟར་རྒྱ་མཚོ་ལ་ནི་ཤིང་། །སེམས་ནི་མེད་ཀྱང་གཡོ་བར་འགྱུར། །དེ་
བཞིན་ཀུན་གཞིའི་རྣམ་ཤེས་ནི། །ལུས་ལ་བརྟེན་ནས་གཡོ་བ་ཡིན། །
ཞེས་གསུངས་པའི་ཕྱིར། ཟེར་ན། སྐྱོན་མེད་དེ། གཞུང་དེ་ཕྱི་དོན་མེད་
ཅིང་ཤེས་པ་བདེན་གྲུབ་ཏུ་འདོད་པའི་སེམས་ཙམ་པ་འགོག་ཅེས་
པའི་དོན་ཡིན་པའི་ཕྱིར། དེའི་ཚུལ་ཡང་ཡོད་དེ། སེམས་ཀྱི་རང་བཞིན་

གནས་གྱུར་པའི་རང་བཞིན་རྣམ་དག་བདེན་པར་གྲུབ་པ་དེ། སོ་སོ་
རང་རིག་པའི་ཡེ་ཤེས་ཀྱི་ཡུལ་ཡིན་པ་དེ་བཀག་པ་ན། སེམས་ཙམ་པ་
ན་རེ་ལས་ཀྱི་བག་ཆགས་བསྒོ་གཞིར་གྱུར་པའི་ཡིད་ཀྱི་རྣམ་པར་ཤེས་
པ་བདེན་པར་མ་གྲུབ་པར་ཐལ། དེའི་གནས་ལུགས་རང་བཞིན་རྣམ་
དག་བདེན་པར་མ་གྲུབ་པའི་ཕྱིར། འདོད་ན། དེས་སྐྱེ་བ་སྔ་མ་ནས་
འདིར་སྐྱེ་སེམས་དང་། འདི་ནས་ཕྱི་མར་འཆི་སེམས་མི་འཐད་པར་
ཐལ༑ དེ་བདེན་པར་མ་གྲུབ་པའི་ཕྱིར། ཞེས་ཟེར་བ་ལ་སྐྱོན་མེད་དེ།
དེ་བདེན་པར་མ་གྲུབ་ཀྱང་བདེན་པར་སྣང་བའི་སྒོ་ནས་སྐྱེ་བ་སྔ་མ
ནས་འདིར་སྐྱེ་སེམས་དང་། འདི་ནས་ཕྱི་མར་འཆི་སེམས་བྱེད་པའི་
ཕྱིར༑ དེར་ཐལ། དཔེར་ན། ལྕགས་དང་ཤིང་ལ་སེམས་མེད་ཀྱང་། རྡོ་
ཁབ་ལེན་དང་ཉེ་བ་ན་སེམས་ཡོད་པ་ལྟར་གཡོ་བ་ལྟ་བུ་ཡིན་པའི་
ཕྱིར༑ ཞེས་བཀག་པ་ཡིན་པའི་ཕྱིར། དེས་ན་མགོན་པོ་ཀླུ་སྒྲུབ་ཀུན་
གཞི་མི་བཞེད་དེ། དེ་བཞེད་ན་ཕྱི་དོན་མི་བཞེད་དགོས་པ་ལས། དེས་
དོན་ཤེས་གཉིས་ཡོད་མེད་མཚུངས་པར་བཞེད་པའི་ཕྱིར། དེར་ཐལ།
གཞུང་དེ་ཉིད་ཀྱི། ཤེས་པས་ཤེས་བྱ་རྟོགས་པ་སྟེ། །ཞེས་སོགས་
གསུངས་པའི་ཕྱིར།
རང་བཞིན་གཅིག་གཞི་སོ་སོར་བལྟོས་ཏེ་
མཚན་ཉིད་གཉིས་སུ་གྱུར་ཚུལ། 
གཞན་དབང་ཡོངས་གྲུབ་བདེན་པར་གྲུབ་པའི་མཚན་ཉིད་གསུམ་
གྱི་རྣམ་གཞག་སྟོན་པའི་མདོ་དྲང་དོན་གྱི་མདོ་ཡིན་ན། ལུགས་འདིའི་

མཚན་ཉིད་གསུམ་གྱི་རྣམ་གཞག་དེ་ཇི་ལྟ་བུ་ཞེ་ན། དེ་ལ་བདག་མེད་
ཕྲ་རགས་གཉིས་ཀྱི་དབང་དུ་བྱས་པའི་མཚན་ཉིད་གསུམ་གྱི་འཇོག་
ལུགས་གཉིས་ལས། བདག་མེད་ཕྲ་མོའི་དབང་དུ་བྱས་པའི་མཚན་
ཉིད་གསུམ་གྱི་འཇོག་ཚུལ་ཡོད་དེ། དཔེར་ན། སྦྲུལ་དེ་ཐག་ཁྲའི་སྟེང་
དུ་རང་འཛིན་རྟོག་པས་བཏགས་ཙམ་གྱི་ཀུན་བཏགས་དང་། དེས་
སྟོང་པ་ཐག་ཁྲའི་ཡིན་ཚུལ་དང་། སྦྲུལ་དེ་རང་འཛིན་ཤེས་པའི་ངོ་
བོར་སྦྲུལ་དངོས་སུ་ཡོངས་སུ་གྲུབ་པ་དེ་བཞིན་དུ། རང་བཞིན་གཅིག་
ཉིད་ཀྱང་གཞི་སོ་སོ་ལ་བལྟོས་( ༡༤༧བ)ནས་ཀུན་བཏགས་དང་།
ཡོངས་གྲུབ་ཏུ་འགྱུར་ཚུལ་ཡོད་དེ། རང་བཞིན་དེ་རྟེན་འབྲེལ་འདུས་
བྱས་ཀྱི་སྟེང་དུ་རང་འཛིན་རྟོག་པས་བཏགས་པ་ཙམ་གྱི་ཀུན་
བཏགས་དང༌། མིག་ཤེས་ལ་སོགས་པས་བཟུང་བཞིན་པའི་རྟེན་ཅིང་
འབྲེལ་བར་འབྱུང་བ་གཟུགས་བརྙན་དང་འདྲ་བའི་གཟུགས་ལ་
སོགས་པའི་སྟེང་དུ། ཀུན་བཏགས་པའི་རང་བཞིན་དེ། དེ་རྣམས་ཀྱི་
རང་བཞིན་ཇི་ལྟར་གཟིགས་པའི་གཟིགས་ངོར་རང་བཞིན་དངོས་
ཡིན་པའི་ཕྱིར། དང་པོ་དེར་ཐལ། རང་བཞིན་ཡིན་ན་ངོ་བོ་རྒྱུ་རྐྱེན་
གྱིས་མ་བསྐྱེད་པ། འཇོག་བྱེད་གཞན་ལ་རག་མ་ལས་པ་དང་།གནས་
སྐབས་གཞན་ནས་གཞན་དུ་མི་འགྱུར་བའི་ཁྱད་ཆོས་གསུམ་ལྡན་ཡིན་
དགོས་པའི་ཕྱིར། འདུས་བྱས་ཡིན་ན། རང་གི་རྒྱུ་རྐྱེན་གྱིས་བསྐྱེད་
དགོས་པ་སོགས་ཡིན་པའི་ཕྱིར། དེར་ཐལ། དེ་སྐད་དུ་ཡང་། རྩ་ཤེས་
ལས༑ རང་བཞིན་དག་ནི་བཅོས་མིན་དང༌། །གཞན་ལ་བལྟོས་པ་མེད་
པ་ཡིན། །ཞེས་གསུངས་པའི་ཕྱིར། རྟགས་ཕྱི་མ་དེར་ཐལ། རྣམ་མཁྱེན་

གྱིས་ཇི་ལྟ་བ་གཟིགས་པའི་གཟིགས་ངོར་ཇི་སྙེད་པ་མ་གཟིགས་ཀྱང་།
མཉམ་གཞག་དེས་ཇི་སྙེད་པ་མ་གཟིགས་པའི་ཚུལ་གྱིས་ཇི་ལྟ་བ་
གཟིགས་པའི་སངས་རྒྱས་དང་། — ཐམས་ཅད་མཁྱེན་པ་ཞེས་བརྗོད་
པའི་ཕྱིར། དེས་ན་མཚན་ཉིད་གསུམ་གྱི་འཇོག་ལུགས་གཉིས་གསུངས་
པ་ལས། ཉི་ཁྲི་བྱམས་ཞུས་ཀྱི་ལེའུ་ལས་གསུངས་པ་དེ་རང་ལུགས་སུ་
ཁས་ལེན་ཞིང་། དེ་ཡོངས་སུ་རྫོགས་པའི་མཚན་ཉིད་གསུམ་གྱི་རྣམ་
གཞག་དང་། མདོ་དགོངས་འགྲེལ་ལས་སེམས་ཙམ་པའི་འདོད་པ
ལྟར་གྱི་མཚན་ཉིད་གསུམ་གྱི་རྣམ་གཞག་གསུངས་པ་དེ། སེམས་ཙམ་
པའི་རིགས་ཅན་རྗེས་སུ་འཛིན་པའི་ཕྱིར་དུ་གསུངས་པ་རང་ལུགས་
ལ་ཁས་མི་ལེན་པས་ཡོངས་སུ་མ་རྫོགས་པའི་མཚན་ཉིད་གསུམ་གྱི་
རྣམ་གཞག་ཡིན་པའི་ཕྱིར། དེར་ཐལ། རང་འགྲེལ་ལས། དཔེར་ན།
སྦྲུལ་ཐག་པ་བསྡོགས་པའི་རྟེན་ཅིང་འབྲེལ་བར་འབྱུང་བ་ལ་བཏགས་
པ་ཡིན་ཏེ། དེ་དེ་ལ་ཡོད་པ་མ་ཡིན་པའི་ཕྱིར། དེ་སྦྲུལ་དངོས་ལ་ནི་
ཡོངས་སུ་གྲུབ་པ་ཡིན་ཏེ་ཀུན་ཏུ་མ་བཏགས་པའི་ཕྱིར། དེ་བཞིན་དུ་
རང་བཞིན་ཡང་གཞན་གྱི་དབང་བྱས་པ་ཅན་ལ་ནི་ཀུན་ཏུ་བཏགས་
པ་ཡིན་ཏེ། རང་བཞིན་དག་ནི་བཅོས་མིན་དང་། །གཞན་ལ་བལྟོས་པ་
མེད་པ་ཡིན། །ཞེས་འབྱུང་བས་ངོ་བོ་ཉིད་ནི་བྱས་པ་ཅན་མ་ཡིན་ཏེ།
གཟུང་བཞིན་པའི་རྟེན་ཅིང་འབྲེལ་བར་འབྱུང་བ་བྱས་པ་ཅན་ལ་ནི་
གཟུགས་བརྙན་དང་འདྲ་བ་ལ། བཏགས་པ་གང་ཡིན་པ་དེ་ནི་སངས་
རྒྱས་ཀྱི་སྤྱོད་ཡུལ་ལ་ནི་དངོས་ཡིན་ཏེ། ཀུན་ཏུ་མ་བརྟགས་པའི་ཕྱིར་
( ༡༤༨ན)ཏེ༑ དངོས་པོ་བྱས་པ་ཅན་ལ་མ་རེག་པར་རང་བཞིན་

འབའ་ཞིག་མངོན་གསུམ་དུ་མཛད་པ་དེ་ཉིད་ཐུགས་སུ་ཆུད་པའི་ཕྱིར། 
སངས་རྒྱས་ཞེས་བརྗོད་དོ། །དེའི་ཕྱིར་དེ་ལྟར་བཏགས་པ་དང་གཞན་
གྱི་དབང་དང་ཡོངས་སུ་གྲུབ་པ་ཞེས་བྱ་བའི་ངོ་བོ་ཉིད་གསུམ་རྣམ་
པར་དག་པ་རྟོགས་པར་བྱས་ནས། མདོའི་དགོངས་པ་རྣམ་པར་
བཤད་པར་བྱའོ། །ཞེས་གསུངས་པའི་ཕྱིར།  དེ་ལྟར་བྱས་ན་གཟུགས་
ནས་རྣམ་མཁྱེན་གྱི་བར་གྱི་ཆོས་ཐམས་ཅད་རང་གི་གནས་ལུགས་
གཏན་ལ་འབེབས་པའི་དབང་དུ་བྱས་པའི་གཞན་དབང་དང་།
སྟེང་དུ་བདེན་གྲུབ་ཏུ་སྒྲོ་བཏགས་པ་ཀུན་བཏགས་དང་། བཏགས་པ་
ལྟར་དུ་གྲུབ་པས་སྟོང་བ་ཡོངས་གྲུབ་ཏུ་འཇོག་པ་ཡིན་ཏེ། དཔེར་ན།
ཐག་ཁྲ་དེ་རང་ཉིད་ཀྱི་སྟེང་དུ་སྦྲུལ་འདོགས་པའི་གཞི་གཞན་དབང་
དང་༑ དེའི་སྟེང་དུ་སྦྲུལ་དུ་སྒྲོ་བཏགས་པ་ཀུན་བཏགས་དང་།
བཏགས་པ་ལྟར་དུ་གྲུབ་པས་སྟོང་པ་ཐག་ཁྲའི་ཡིན་ཚུལ་དང་། སྦྲུལ་
དེ ་སྦྲུ ལ ་དངོ ས ་ཀྱི ་སྟེ ང ་དུ ་ཡོངས་སུ་གྲུབ་པ་ལྟ་བུ་ཡིན ་པ འི ་ཕྱི ར །
འདིར་ཕྱི་དོན་མེད་པའི་ཤེས་པ་བདེན་གྲུབ་བཀག་པ་ལ། ཕྱི་དོན་མེད་
པར་སྟོན་པའི་མདོ་དང་འགལ་བའི་སྐྱོན་མེད་དེ། དེའི་དོན་ཕྱི་རོལ་གྱི་
གཟུགས་རང་བཞིན་གྱིས་གྲུབ་པ་ཁེགས་ན་རང་བཞིན་གྱིས་གྲུབ་པ་
ཁེགས་སླ་བ་ལ་དགོངས་པའི་ཕྱིར། དེ་ལྟར་བྱས་ན་རིགས་པ་དེ་དག་
ལ་བརྟེན་ནས། སྟོང་ཉིད་དངོས་བསྟན་བསྟན་བྱའི་གཙོ་བོར་བྱས་
ནས་སྟོན་པའི་སྒྲ་ཇི་བཞིན་པའི་མདོ་ངེས་དོན་གྱི་མདོ་དང་། སྟོང་
ཉིད་དངོས་བསྟན་བསྟན་བྱའི་གཙོ་བོར་བྱས་ནས་མི་སྟོན་པའི་མདོ་
དྲང་དོན་གྱི་མདོར་གྲུབ་པ་ཡིན་ཏེ། སྒྲ་ཇི་བཞིན་པ་མ་ཡིན་པའི་མདོ་

དང་༑ སྒྲ་ཇི་བཞིན་པའི་མདོ་གཉིས་ལས། དང་པོ་དྲང་དོན་དགོངས་
པ་ཅན་དང་། ཕྱི་མ་ལ་གྲངས་ངེས་ཀྱི་མདོ་གཉིས་ལས། ཀུན་རྫོབ་
བདེན་པ་དོན་དམ་བདེན་པ་ཡིན་པ་བཀག་པ་ལ་བརྟེན་ནས་དེ་ལྟར་
གྲུབ་པའི་ཕྱིར། 
གཉིས་ཀ་ལས་སྐྱེ་བ་དང་རྒྱུ་མེད་ལས་སྐྱེ་བ་འགོག་ཚུལ།
གཉིས་ལས་སྐྱེ་བའང་རིགས་པའི་ངོ་བོ་མ་ཡིན་གང་གི་ཕྱིར། ཞེས་
སོགས་ཀྱི་སྐབས་སུ། གཅེར་བུ་པ་ཁ་ཅིག །བདག་སྐྱེ་དང་གཞན་སྐྱེ་ལ་
སྔར་བཤད་པའི་རིགས་པ་དེ་དག་གིས་གནོད་པས་མི་འཐད་ཀྱང་།
གཉིས་ཀ་ལས་སྐྱེ་བ་ཡོད་དེ། སྐྱེས་བུ་ལྷས་བྱིན་དེ་རང་གི་བདག་ཉིད་
དུ་གྱུར་པའི་སྲོག་དབང་ལས་སྐྱེ་བས་བདག་ལས་སྐྱེ་བ་དང་། རང་གི་
ཕ་མ་སོགས་ལས་སྐྱེ་བས་གཞན་ལས་སྐྱེ་བས་གཉིས་ཀ་ལས་སྐྱེ་བ་ཡིན་
པའི་ཕྱིར་ན། དེ་མི་འཐད་པར་ཐལ། དེ་ལྟར་འདོད་པ་ལ་སྔར་བཤད་
པའི་རིགས་པ་དེ་དག་གིས་གནོད་པའི་ཕྱིར།  གལ་ཏེ་རྒྱུ་མེད་
( ༡༤༨ བ) ཁོ་ནར་སྐྱེ་བར་ལྟ་ཞིག་འགྱུར་ན་ནི། །ཞེས་སོགས་ཀྱི་
སྐབས་སུ། ཁ་ཅིག །བདག་གཞན་རེ་རེ་བ་དང་། གཉིས་ཀ་ལས་སྐྱེ་བ་
ལ་སྔར་བཤད་པའི་རིགས་པ་དེ་དག་གིས་གནོད་པས་མི་འཐད་ཀྱང་
རྒྱུ་མེད་ལས་སྐྱེ་བ་ཡོད་དེ།རྨ་བྱའི་མདོངས་ཀྱི་ཁྲ་བོའི་ཁྱད་པར་
རྣམས་བྱེད་པ་པོ་སུ་ཡང་མེད་པས་རྒྱུ་མེད་ལས་སྐྱེ་བའི་ཕྱིར་དང་། ཚེ་
འདིའི་བདེ་སྡུག་རྣམས་སྐྱེ་བ་སྔ་མའི་ལས་ལ་བརྟེན་ནས་སྐྱེས་པ་མ་
ཡིན་པར། འབྱུང་བའི་ནུས་པ་སྨིན་པ་ལ་བརྟེན་ནས་སྐྱེས་པ་ཡིན་པའི་

ཕྱིར༑ དཔེར་ན། འབྱུང་བའི་ནུས་པ་སྨིན་པ་ལ་བརྟེན་ནས་སྐྱེས་བུ་
མྱོས་པའི་ནུས་པ་འབྱུང་བའི་ཕྱིར་ཟེར་ན། དེ་མི་འཐད་པར་ཐལ། དེ་
ལྟར་ཡིན་ན། དངོས་པོ་དུས་ཐམས་ཅད་དུ་སྐྱེ་བ་འམ། ཡང་ན་གཏན་
ནས་མི་སྐྱེ་བའི་སྐྱོན་ཡོད་པའི་ཕྱིར་དང༌། སྟོན་དུས་སུ་ལོ་ཏོག་ཕུན་
སུམ་ཚོགས་པ་འབྱུང་བའི་ཕྱིར་དུ། དཔྱིད་དུས་སུ་ས་བོན་འདེབས་པ་
སོགས་ཀྱི་དེའི་བརྩོན་པ་དོན་མེད་དུ་འགྱུར་བའི་ཕྱིར། འབྱུང་བ་རང་
བཞིན་གྱིས་གྲུབ་པའི་ནུས་པ་ལས། སྐྱེས་བུ་མྱོས་པའི་ནུས་པ་སྐྱེ་བ་དེ་
མི་འཐད་པར་ཐལ། འབྱུང་བ་རང་བཞིན་གྱིས་གྲུབ་པ་གོང་དུ་བཀག་
ཟིན་པའི་ཕྱིར། རྒྱང་འཕེན་དེ་དག་གིས་རྒྱུ་མེད་པ་རྒྱུར་བྱས་ནས་སྐྱེ་
བ་དང་། འབྲས་བུ་ཡིན་ན་རྒྱུ་མེད་ལས་སྐྱེ་བར་འདོད་པ་མ་ཡིན་ཏེ།
འབྱུང་བའི་ནུས་པ་སྨིན་པ་ལ་བརྟེན་ནས་སྐྱེས་བུ་མྱོས་པའི་ནུས་པ་སྐྱེ་
བར་འདོད་པའི་ཕྱིར་དང་། ཚད་མ་ལ་མངོན་སུམ་ཚད་མ་ཁོ་ནར་
གྲངས་ངེས་པར་འདོད་པ་དང༌། མངོན་སུམ་གྱིས་མཐོང་བ་ལ་བསྙོན་
མི་འདིང་བའི་ཕྱིར། ཕྱི་ནང་གི་དངོས་པོ་རྣམས་ཆོས་ཅན། རང་བཞིན་
གྱིས་མི་སྐྱེ་སྟེ། བདག་ལ་སོགས་པའི་མཐའ་བཞི་པོ་གང་རུང་ལས་མི་
སྐྱེ་བའི་ཕྱིར། ཁྱབ་སྟེ། རང་བཞིན་གྱིས་སྐྱེ་ན། དེ་བཞི་པོ་གང་རུང
ལས་སྐྱེ་དགོས་པའི་ཕྱིར། རང་བཞིན་གྱིས་སྐྱེ་ན་རྒྱུ་ཡོད་མེད་གང་རུང་
ལས་སྐྱེ་དགོས། རྒྱུ་ཡོད་པ་ལས་སྐྱེ་ན་རང་དང་ངོ་བོ་གཅིག་པའི་རྒྱུ་
དང་ངོ་བོ་ཐ་དད་པའི་རྒྱུ་གང་རུང་ལས་རང་བཞིན་གྱིས་སྐྱེ་དགོས་
པའི་ཕྱིར། དེས་ན་རང་བཞིན་གྱིས་སྐྱེ་བ་ཁེགས་ཏེ། གོང་དུ་བཀག་
ཟིན་པའི་ཕྱིར། 

བདག་འགོག་བཤད་པ།
༈ ཉོན་མོངས་སྐྱོན་རྣམས་མ་ལུས་འཇིག་ཚོགས་ལ། །ཞེས་སོགས་
ཀྱི་སྐབས་སུ། མཐའ་དཔྱད་པ་ལ། ཐར་འདོད་ཀྱི་སྐྱེས་བུ་རྣམས་ཀྱི་
ཐོག་མར་བདག་དང་བདག་གི་བ་རང་བཞིན་གྱིས་གྲུབ་པ་འགོག་
དགོས་པའི་རྒྱུ་མཚན་བཤད་པ་དང་། བདག་དང་བདག་གི་བ་རང
བཞིན་གྱིས་གྲུབ་པ་འགོག་པའི་ཚུལ་དང་།བདག་དང་ཤིང་རྟའི་
དཔྱད་པ་དངོས་པོ་གཞན་ལ་བསྒྲེ་བར་བསྟན་པ་དང་གསུམ། དང་པོ་
ལ༑ ཐར་འདོད་ཀྱི་སྐྱེས་( ༡༤༩ན)བུ་རྣམས་ཀྱི་དེ་གཉིས་རང་བཞིན་
གྱིས་གྲུབ་པ་འགོག་དགོས་པའི་རྒྱུ་མཚན་ཡོད་དེ། བདག་དང་བདག་
གི་བ་ལ་དམིགས་ནས་རང་ངོས་ནས་གྲུབ་པར་འཛིན་པའི་འཇིག་ལྟ་
སྐྱེ་དེ་གཉིས་ལ་བརྟེན་ནས། ཆགས་སོགས་ཉོན་མོངས་གཞན་རྣམས་
དང་༑ སྐྱེ་རྒ་ན་འཆི་ལ་སོགས་པའི་འཁོར་བའི་རྒུད་པ་རྣམས་འབྱུང་།
འཇིག་ལྟ་དེ་གཉིས་ལྡོག་ན་དེ་ཐམས་ཅད་ལྡོག་པ་དང་། དེ་གཉིས་མ་
ལྡོག་ན་དེ་ཐམས་ཅད་མི་ལྡོག་པ་ཡིན་པའི་ཕྱིར། དེར་ཐལ། དེ་ལྟར་
ལུང་གིས་ཀྱང་འགྲུབ། རིགས་པས་ཀྱང་འགྲུབ་པའི་ཕྱིར། དང་པོ་དེར་
ཐལ༑ དེ་སྐད་དུ་ཡང་། བསླབ་བཏུས་ལས། གང་ཟག་སྟོང་པ་ཉིད་ནི་
དེ་ལྟར་ཤིན་ཏུ་གྲུབ་པ་ཡིན་ནོ། །དེའི་ཕྱིར་རྩ་བ་ཆད་པས་ཉོན་
ཐམས་ཅད་ཀུན་ཏུ་མི་འབྱུང་ངོ་ཞེས་དང་། འཕགས་པ་དེ་བཞིན་
གཤེགས་པའི་གསང་བའི་མདོ་ལས། ཇི་སྐད་དུ་ཞི་བའི་བློ་གྲོས་འདི་ལྟ་
སྟེ༑ དཔེར་ན། ཤིང་རྩ་བ་ནས་བཅད་ན་ཡལ་ག་དང་། ལོ་མ་དང་།

ཡན་ལག་ཕྲ་མོ་ཐམས་ཅད་བསྐམས་པར་འགྱུར་རོ། །ཞི་བའི་བློ་གྲོས་
དེ་བཞིན་དུ། འཇིག་ཚོགས་ལ་ལྟ་བ་ཉེ་བར་ཞི་ན། ཉོན་མོངས་པ་དང་
ཉེ་བའི་ཉོན་མོངས་པ་ཐམས་ཅད་ཞི་བར་འགྱུར་རོ། །ཞེས་གསུངས་
པའི་ཕྱིར་དང་། དབུ་མ་རིན་ཆེན་ཕྲེང་བ་ལས། །ཇི་སྲིད་ཕུང་པོར་
འཛིན་ཡོད་པ། །ཞེས་སོགས་གསུངས་པའི་ཕྱིར། གཉིས་པ་དེར་ཐལ།
བདག་དང་བདག་གི་བ་རང་ངོས་ནས་གྲུབ་པར་བཟུང་བ་ལ་བརྟེན་
ནས༑ རང་ངོས་ནས་གྲུབ་པའི་ཡུལ་ཡིད་འོང་དང་ཡིད་མི་འོང་དུ་སྣང་
བའི་ཚུལ་མིན་ཡིད་བྱེད་ཀྱི་རྣམ་རྟོག་སྐྱེ། དེ་ལ་བརྟེན་ནས་ཡུལ་ཡིད་
འོང་ལ་དམིགས་ནས་མི་འབྲལ་བར་འདོད་པའི་འདོད་ཆགས་དང་།
ཡུལ་ཡིད་མི་འོང་ལ་དམིགས་ནས་འབྲལ་འདོད་ཀྱི་ཞེ་སྡང་སྐྱེ། དེ་
གཉིས་ཀྱི་དབང་གིས་དགེ་མི་དགེའི་ལས་བསགས། ལས་དེའི་དབང་
གིས་སྐྱེ་རྒ་ན་འཆི་ལ་སོགས་པའི་འཁོར་བའི་སྡུག་བསྔལ་རྣམས་མྱོང་
དགོས་པའི་ཕྱིར། འཇིག་ལྟ་གཉིས་པོ་དེ་ཡང་བདག་དང་བདག་གི་བ
རང་བཞིན་གྱིས་མེད་པར་མངོན་སུམ་དུ་རྟོགས་པ་ལ་བརྟེན་ནས་
སྤོང་དགོས་པ་ཡིན་ཏེ། དེ་སྐད་དུ་ཡང་རྣམ་འགྲེལ་ལས། འདི་ཡུལ་
སུན་ཕྱུང་མེད་པར་ནི། །དེ་སྤོང་བ་ནི་ནུས་མ་ཡིན། །ཞེས་པ་དང་།
བཞི་བརྒྱ་པ་ལས། བདག་མེད་རྣམ་པ་གཉིས་མཐོང་ན། །སྲིད་པའི་ས་
བོན་འགག་པར་འགྱུར། །ཞེས་གསུངས་པའི་ཕྱིར།
གཉིས ་པ ་ལ་བ ད ག ་རང་བཞིན་གྱིས་གྲུབ་པ་བཀག་པ་དང་།
བདག་གི་བ་རང་བཞིན་གྱིས་གྲུབ་པ་དགག་པ་( ༡༤༩བ)དང་
གཉིས་ལས། དང་པོ་ལ། གཞན་སྡེས་བཏགས་པའི་ཕུང་པོ་ལས་ངོ་བོ་

ཐ་དད་པའི་བདག་དགག་པ་དང་། རང་སྡེས་བཏགས་པའི་ཕུང་པོ་
ཉིད་བདག་ཏུ་འདོད་པ་དགག་པ་དང་། དེ་གཉིས་ཀྱི་ལྷག་མའི་ཕྱོགས་
རྟེན་དང་བརྟེན་པ་སོགས་གསུམ་དགག་པ་དང༌། དེ་ཉིད་དང་གཞན་
ཉིད་དུ་བརྗོད་དུ་མེད་པའི་གང་ཟག་རྫས་ཡོད་དགག་པ།  ཿ བདག་
བརྟེན་ནས་བཏགས་པ་ཙམ་དུ་བཞག་པ་དཔེ་དང་བཅས་པར་བཤད་
པ༑དེ་ལྟར་བཞག་པ་ལ་མཐར་འཛིན་གྱི་རྟོག་པ་སྤངས་སླ་བའི་ཡོན་
ཏན་བཤད་པ་དང་དྲུག་ལས། དང་པོ་ལ་ཕྱོགས་སྔ་མ་བརྗོད་པ་དང་
དེ་དགག་པའོ། །དང་པོ་མུ་སྟེགས་བྱེད་རྣམས་ཀྱིས་བདག་དེ།  རྟག་
པའི་དངོས་པོ་དང་། ཆ་མེད་ཀྱི་གཅིག་པུ་དང་། ཕུང་པོ་ལ་དབང་སྒྱུར་
བ་པོའི་རང་དབང་ཅན་གྱི་ཁྱད་ཆོས་གསུམ་ལྡན་དུ་འདོད་
མཚུངས་ཤིང་། དེ་རྣམས་ཀྱི་ནང་ནས་གྲངས་ཅན་པ་དེས་བདག་རྣམ་
སྨིན་ལ་ལོངས་སྤྱོད་པ་པོའི་ཟ་བ་པོ་དང་རྟག་པའི་དངོས་པོ་དང་།
རྣམ་འགྱུར་གྱི་བྱེད་པ་པོ་མིན་པ་དང་། རྡུལ་མུན་སྙིང་སྟོབས་གསུམ་
གྱི་ཡོན་ཏན་དང་མི་ལྡན་པ་དང་། ཁྱབ་པའི་བྱེད་པ་པོ་ཡིན་ཞིང་། བྱ་
བ་མིན་པའི་ཡོན་ཏན་ལྔ་དང་ལྡན་པར་འདོད་པ་དང་། བྱེ་བྲག་པའི་
ཡོན་ཏན་དགུ་ལྡན་དུ་འདོད་པ་དང་། རིག་བྱེད་པས་ནམ་མཁའ་
གཅིག་ཉིད་སྣོད་སོ་སོ་ལ་བལྟོས་ནས། ཐ་དད་དུ་འཇོག་པ་དེ་བཞིན་
དུ། བདག་གཅིག་ཉིད་ཕུང་པོ་སོ་སོ་ལ་བལྟོས་ནས། གནས་སྐབས་དུ་
མར་འགྱུར་བར་འདོད་པའི་ཕྱིར། གྲངས་ཅན་གྱི་ཤེས་བྱ་ལ་ཉི་ཤུ་རྩ་
ལྔའི་གྲངས་ངེས་འདོད་པ་ཡིན་ཏེ། སྤྱི་གཙོ་བོའམ་རང་བཞིན་དང་།
བློའམ་ཆེན་པོ་དང་། ང་རྒྱལ་དང་། གཟུགས་སོགས་དེ་ཙམ་ལྔ་དང་།

མིག་སོགས་དབང་པོ་བཅུ་གཅིག་དང་། ས་སོགས་འབྱུང་བ་ལྔ་དང་།
བདག་ཤེས་རིག་གི་སྐྱེས་བུ་དང༌། ཉི་ཤུ་རྩ་ལྔར་འདོད་པའི་ཕྱིར། དེ་
རྣམས་ཀྱི་ནང་ནས་སྤྱི་གཙོ་བོ་རང་བཞིན་ཁོ་ན་ཡིན་ཞིང་།རྣམ་
འགྱུར་མིན་པ་དང་། བློ་དང་། ང་རྒྱལ་དང༌། གཟུགས་སོགས་དེ་ཙམ་
ལྔ་དང་བདུན་པོ་རྩ་བའི་རང་བཞིན་ལ་བལྟོས་ནས་རྣམ་འགྱུར་དང་།
རང་གི་རྣམ་འགྱུར་ལ་བལྟོས་ནས་རང་བཞིན་ཡིན་པས་དེ་གཉིས་ཀ་
ཡིན་པ་དང་། བདག་ཤེས་རིག་གི་སྐྱེས་བུ་མ་གཏོགས་པའི་ལྷག་མ་
བཅུ་དྲུག་པོ་དེ་རྣམ་འགྱུར་ཁོ་ན་ཡིན་ཞིང་། རང་བཞིན་མ་ཡིན་པ་
དང་༑ བདག་ཤེས་རིག་གི་སྐྱེས་བུ་དེ་གཉིས་ཀ་མ་ཡིན་པར་འདོད་པ་
ཡིན་ཏེ། དེ་ཉིད་ཀྱི་གཞུང་ལས། རྩ་བའི་རང་བཞིན་རྣམ་པར་འགྱུར་
མིན་ལ། །ཆེན་པོ་སོགས་བདུན་རང་བཞིན་རྣམ་( ༡༥༠ན) འགྱུར་
ཞིང༌༑ །བཅུ་དྲུག་པོ་ནི་རྣམ་པར་འགྱུར་བ་སྟེ། །སྐྱེས་བུ་རང་བཞིན་མ་
ཡིན་རྣམ་འགྱུར་མིན། །ཞེས་འབྱུང་བའི་ཕྱིར་དང༌། མུ་སྟེགས་བྱེད་
རྣམས་ཀྱིས་རྟག་གཅིག་རང་དབང་ཅན་གྱི་བདག་དེ་འཇིག་ལྟ་ལྷན
སྐྱེས་ཀྱི་དམིགས་ཡུལ་དུ་གྱུར་པའི་ཁྱད་ཆོས་གསུམ་ལྡན་དུ་རང་
བཞིན་གྱིས་གྲུབ་པར་འདོད་པའི་ཕྱིར།
གཉིས་པ་དེ་དགག་པ་ལ། དེ་ལྟ་བུའི་བདག་དེ་རང་བཞིན་གྱིས་མ་
གྲུབ་པ་དང་། འཇིག་ལྟ་ལྷན་སྐྱེས་ཀྱི་དམིགས་ཡུལ་དུ་ཡང་རང་བཞིན་
གྱིས་མ་གྲུབ་པ་དང་། ཐ་སྙད་དུ་ཡང་རྫས་སུ་མ་གྲུབ་པ་ཡིན་ཏེ། མོ་
གཤམ་གྱི་བུ་ལྟར་སྐྱེ་བ་དང་བྲལ་བའི་ཕྱིར། རྟགས་དཔེ་དེ་གཉིས་ལ་
བརྟེན་ནས་བདག་རང་བཞིན་གྱིས་གྲུབ་པ་ཁེགས་པ་མ་ཟད། དེ་དག་

གིས་ཁྱད་ཆོས་ཟ་བ་པོ་དང་། བདེ་སྡུག་རྣམས་ཀྱང་རང་བཞིན་གྱིས་
གྲུབ་པ་ཁེགས་ཏེ། དེ་རྣམས་ཀྱང་མོ་གཤམ་གྱི་བུ་ལྟར་སྐྱེ་བ་དང་བྲལ་
བ་བདག་དང་མཚུངས་པའི་ཕྱིར། གཞན་ཡང་། དེ་ལྟ་བུའི་བདག་དེ་
མེད་པར་ཐལ། · དེ་ཡོད་ན་ཕུང་པོ་ལས་ཡན་འགར་དུ་དམིགས་དགོས་
པ་ལས་མ་དམིགས་པའི་ཕྱིར། གཞན་ཡང་། དེ་ལྟ་བུའི་བདག་དེ་མེད་
པར་ཐལ།  ཿ དེ་ཡོད་ན་འཇིག་ལྟ་ལྷན་སྐྱེས་ཀྱི་དམིགས་ཡུལ་དུ་ཡོད་
དགོས་པ་ལས་མེད་པའི་ཕྱིར། དེར་ཐལ། དེ་ལྟ་བུའི་བདག་མ་མཐོང་
བའི་གང་ཟག་ལ་འཇིག་ལྟ་ལྷན་སྐྱེས་རང་གི་ངང་གིས་སྐྱེ་བ་ཡོད་པའི་
ཕྱིར༑ དེས་ན་རྟག་གཅིག་རང་དབང་ཅན་གྱི་བདག་ཁྱད་ཆོས་གསུམ་
ལྡན་དུ་རང་བཞིན་གྱིས་མ་གྲུབ་པར་ཐལ། དེ་གོང་དུ་བཀག་ཟིན་པའི་
ཕྱིར༑ གཉིས་པ་ནང་སྡེས་བཏགས་པའི་ཕུང་པོ་ཉིད་བདག་ཏུ་འདོད་པ་
དགག་པ་ལ། ཕྱོགས་སྔ་མ་བརྗོད་པ་དང༌། དེ་དགག་པ་གཉིས། དང་
པོ་ལ། ནང་སྡེ་གནས་མ་བུ་པ་དང༌། ཁ་ཆེ་བྱེ་བྲག་ཏུ་སྨྲ་བ་མ་གཏོགས་
པའི་མང་བཀུར་བ་རྣམས་ན་རེ། དགེ་སློང་དག་དགེ་སྦྱོང་ངམ་བྲམ་ཟེ་
གང་སུ་དག་གཅིག་བདག་གོ་སྙམ་དུ་ཡང་དག་པར་རྗེས་སུ་ལྟ་བ་དེ་
དག་ནི་ཉེ་བར་ལེན་པའི་ཕུང་པོ་འདི་ཁོ་ན་ལ་ཡང་དག་པར་རྗེས་སུ་
བལྟའོ༑ །ཞེས་པའི་མདོ་ལ་བརྟེན་ནས་ཕུང་པོ་ལྔ་ག་བདག་ཏུ་འདོད།
གནས་མ་བུ་པ་རྣམས་ཕུང་པོ་ལས་དེ་ཉིད་དང་།གཞན་ཉིད་དུ་
བརྗོད་དུ་མེད་པའི་བདག་རྫས་ཡོད་གཅིག་འཇིག་ལྟའི་དམིགས་ཡུལ་
སོགས་སུ་འདོད། ཁ་ཆེ་བྱེ་བྲག་ཏུ་སྨྲ་བ་དང༌། རིགས་པའི་རྗེས་

འབྲངས་ཀྱི་སེམས་ཙམ་པ་དང་། ཀུན་གཞི་མི་འདོད་པའི་དབུ་མ་རང་
རྒྱུད་པ་རྣམས། བདག་ཉིད་( ༡༥༠བ) བདག་གི་མགོན་ཡིན་གྱིས། །
གཞན་ནི་སུ་ཞིག་མགོན་དུ་འགྱུར། །བདག་ཉིད་ལེགས་པར་དུལ་བས་
ན༑ །མཁས་པས་མཐོ་རིས་འཐོབ་པར་འགྱུར། །བདག་ཉིད་བདག་གི་
མགོན་ཡིན་གྱིས། །བདག་ཉིད་བདག་གི་དགྲ་ཡང་ཡིན། །ལེགས་དང་
ངན་པ་བྱེད་པ་ལ། །བདག་ཉིད་བདག་གི་དཔང་པོ་ཡིན། །ཞེས་པ་
དང་༑ མདོ་གཞན་ལས། སེམས་དུལ་བས་བདག་དུལ་བར་གསུངས་
པའི་ཕྱིར། ཡིད་ཀྱི་རྣམ་པར་ཤེས་པ་འདི་ནས་འཆི་སེམས་དང་། ཕྱི་
མར་སྐྱེ་སེམས་བྱེད་པའི་རིགས་པ་ལ་བརྟེན་ནས་ཡིད་ཀྱི་རྣམ་ཤེས་
བདག་ཏུ་འདོད་པའི་ཕྱིར། ཁ་ཆེ་བྱེ་བྲག་ཏུ་སྨྲ་བས་ཡིད་ཀྱི་རྣམ་པར་
ཤེས་པ་བདག་ཏུ་འདོད་པ་ཡིན་ཏེ། མཛོད་འགྲེལ་ལས། བདག་ཏུ་
མངོན་པར་བརྗོད་པ་གང་ཡིན་པ་དེ་ནི་ཕུང་པོའི་རྒྱུན་འདི་ཁོ་ན་ལ་
འཇུག་གི་བརྗོད་པར་བྱ་བ་གཞན་དག་ལ་མ་ཡིན་ནོ། །ཞེས་གསུངས་
པའི་ཕྱིར། དེར་མ་ཟད་མདོ་སྡེ་པ། སློབ་དཔོན་ལེགས་ལྡན་འབྱེད།
འཕགས་སེང་གཉིས་དང་བཅས་པ་ཡང་ཡིད་ཀྱི་རྣམ་ཤེས་བདག་ཏུ་
འདོད་པ་ཡིན་ཏེ། རྟོག་གེ་འབར་བ་ལས། འདི་ལྟར་ཁོ་བོ་ཅག་ཀྱང་ཐ་
སྙད་དུ་རྣམ་པར་ཤེས་པ་ལ་བདག་གི་སྒྲ་དངོས་སུ་འདོགས་ཏེ།འདི་
ལྟར་རྣམ་པར་ཤེས་པ་ནི་ཡང་སྲིད་པ་ལེན་པའི་ཕྱིར་བདག་ཡིན། ཞེས་
ལུས་དང་དབང་པོའི་ཚོགས་དག་ལ་ཡང་ཉེ་བར་འདོད་པའི་ཕྱིར།
ཞེས་གསུངས་པའི་ཕྱིར་དང་། འགྲེལ་ཆེན་ལས་ཀྱང་། རྒྱུན་ཉིད་གང་
ཟག་གཅིག་གོ །ཞེས་གསུངས་པའི་ཕྱིར། སློབ་དཔོན་ཙནྜ་གོ་མི་ཀུན་

གཞི་བདག་ཏུ་བཞེད་དེ། ཁོ་རང་གི་གཞུང་ལས། གང་ཡང་ཀུན་གཞིའི་
རྣམ་པར་ཤེས། །མེ་ལོང་ཡེ་ཤེས་ཉིད་གྱུར་པ། །ཞེས་གསུངས་པའི་ཕྱིར།
ལ་བ་པ་དེ་ལྟ་བུའི་གནས་འགྱུར་བཞེད་པ་ཁོ་རང་གི་གཞུང་ལས་
འབྱུང་།༑ དེ་དག་ཐམས་ཅད་ཀྱིས་བདག་གི་མཚན་གཞི་དེ་དག་འཇིག་
ལྟ་ལྷན་སྐྱེས་ཀྱི་དམིགས་ཡུལ་དུ་གྱུར་པའི་རང་བཞིན་གྱིས་གྲུབ་པའི་
བདག་ཏུ་འདོད་པ་དེ་ཉིད་འགོག་གོ །སློབ་དཔོན་ལེགས་ལྡན་འབྱེད་
ལ་སོགས་པ་དང་པོ་ཉིད་ནས་ཐེག་དམན་དུ་རིགས་ངེས་ཀྱི་ཐེག་
དམན་ལ་ཆོས་ཀྱི་བདག་མེད་ཕྲ་མོ་མངོན་སུམ་དུ་རྟོགས་པ་མེད་པར་
འདོད་པ་རྣམས་ཀྱི་ལུགས་ལ།ཉན་རང་གཉིས་གང་ཟག་རང་ལྡོག་
ནས་རང་རྐྱ་ཐུབ་པའི་རྫས་ཡོད་ཀྱིས་སྟོང་པ་རྟོགས་པར་འདོད་པ་
ཡིན་གྱི། དེའི་གཞི་ལྡོག་ཏུ་གྱུར་པའི་རྣམ་པར་ཤེས་པ་རང་རྐྱ་ཐུབ་
པའི་རྫས་ཀྱིས་སྟོང་པ་རྟོགས་པར་འདོད་པ་མ་ཡིན་ཏེ། གང་ཟག་རང་
ལྡོག་ནས་བཏགས་ཡོད་དང་། དེའི་གཞི་ལྡོག་ཏུ་གྱུར་པའི་ཡིད་ཀྱི་རྣམ་
པར་ཤེས་པ་རྫས་ཡོད་དུ་འདོད་པའི་ཕྱིར། དེར་ཐལ། ( ༡༥༡ན)དེ་
སྐད་དུ་ཡང་། རྣམ་བཤད་དགོངས་པ་རབ་གསལ་ལས། གང་ཟག་རང་
རྐྱ་ཐུབ་པའི་རྫས་སུ་མེད་པར་སྨྲ་བ་ནི། གང་ཟག་རང་གི་ལྡོག་པ་ནས་
འདོད་པ་ཡིན་གྱི་གང་ཟག་གི་མཚན་གཞི་རྣམ་པར་ཤེས་པ་ལ་དེ་ལྟར་
འདོད་པ་མ་ཡིན་ནོ། །ཞེས་གསུངས་པའི་ཕྱིར། ཁ་ཅིག །མང་བཀུར་
བས་ཕུང་པོ་ལྔ་བདག་ཏུ་མི་འདོད་པ་དང་། ཁ་ཆེ་བྱེ་བྲག་ཏུ་སྨྲ་བ་
ནས་རང་རྒྱུད་པའི་བར་གྱི་ཀུན་གཞི་དང་ཡིད་ཀྱི་རྣམ་ཤེས་སོགས་
བདག་ཏུ་མི་འདོད་དོ་ཟེར་ན། དེ་མི་འཐད་པར་ཐལ། དེ་དག་ནི་ཉེ་

བར་ལེན་པའི་ཕུང་པོ་ལྔ་པོ་འདི་ཁོ་ན། ཞེས་སོགས་དང་། བདག་ཉིད་
བདག་གི་མགོན་ཡིན་གྱི། །ཞེས་སོགས་དང༌། ལེན་པའི་རྣམ་པར་ཤེས་
པ་ཟབ་ཅིང་ཕྲ།   །ཞེས་སོགས་ཀྱི་མདོ་རྣམས་སྒྲ་ཇི་བཞིན་དུ་ཁས་
བླངས་པའི་ཕྱིར། དེ་ལྟ་མ་ཡིན་ན། དཔལ་ལྡན་ཟླ་བ་གྲགས་པས།
འཇིག་ལྟ་ལྷན་སྐྱེས་ཀྱི་དམིགས་ཡུལ་དུ་གྱུར་པའི་བདག་རང་བཞིན་
གྱིས་གྲུབ་པ་འགོག་པ་དེའི་ཚེ་ན། ལྔ་ཆར་ཡང་འདོད་ཁ་ཅིག་སེམས་
གཅིག་འདོད། །ཅེས་ཕྱོགས་སྔ་མ་བརྗོད་ནས་བཀག་པ་དེ་ཕྱོགས་སྔ་མ་
མ་ལོན་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། ཁ་ཅིག །དེ་
དག་གིས་ཕུང་པོ་ལྔ་དང་རྣམ་ཤེས་སོགས་བདག་གི་མཚན་གཞིར་
འདོད་པ་ཡིན་གྱི། བདག་ཏུ་འདོད་པ་མ་ཡིན་ནོ་ཞེས་ཟེར་ན། དེ་དག་
གི་ལུགས་ལ་གང་ཟག་གི་གདགས་གཞི་ཡིན་ན། གང་ཟག་གི་མཚན་
གཞི་ཡིན་དགོས་པར་ཐལ། གང་ཟག་གི་མཚན་གཞི་ཡིན་ན་གང་ཟག་
ཡིན་པས་མ་ཁྱབ་པའི་ཕྱིར།
གཉིས་པ་དེ་དགག་པ་ལ་དངོས་དང་། མདོ་ལས་ཕུང་པོ་བདག་ཏུ་
གསུངས་པ་སོགས་ཀྱི་དགོངས་པ་བཤད་པ་གཉིས། དང་པོ་ལ་བདག་
གཅིག་ཉིད་རྒྱུད་ཐ་དད་པ་ལྔར་འགྱུར་བ་དང་། ཕུང་པོ་ལྔ་གཅིག་ཏུ་
འགྱུར་བར་ཐལ། ཕུང་པོ་ལྔ་པོ་དེ་རང་བཞིན་གྱིས་གྲུབ་པའི་བདག་
ཡིན་པའི་ཕྱིར། བདག་དེ་ཀུན་གཞིའི་རྣམ་ཤེས་དང་ཡིད་ཀྱི་རྣམ་ཤེས་
དང་ཐ་དད་གཏན་མེད་ཀྱི་གཅིག་ཡིན་པར་ཐལ།  ཿ དེ་གཉིས་རང་
 ཿབཞིན་གྱིས་གྲུབ་པའི་ངོ་བོ་གཅིག་ཡིན་པའི་ཕྱིར། རང་བཞིན་གྱིས་
གྲུབ་པ་གང་ཞིག  །ཕུང་པོ་ལས་ངོ་བོ་ཐ་དད་པའི་བདག་མེད་པའི་

ཕྱིར༑ འདོད་ན། བདག་ཆོས་ཅན། རྫས་ཡོད་ཡིན་པར་ཐལ། རྣམ་ཤེས་
རྫས་ཡོད་པ་དེ་དང་གཅིག་ཡིན་པའི་ཕྱིར། འདོད་ན་མི་འཐད་པར་
ཐལ༑ བཏགས་ཡོད་ཡིན་པའི་ཕྱིར། དེ་སྐད་དུ་ཡང་མདོ་ལས། དགེ་
སློང་དག་ལྔ་པོ་འདི་དག་ནི་མིང་ཙམ་བཏགས་པ་ཙམ་སྟེ། འདི་ལྟ་སྟེ།
འདས་( ༡༥ ༡བ) པའི་དུས་དང་མ་འོངས་པ་དང་ནམ་མཁའ་དང་། །
མྱ་ངན་ལས་འདས་པ་དང་གང་ཟག་གོ །ཞེས་པ་དང་། ཡང་མདོ་ལས།
ལྟར་ཡན་ལག་ཚོགས་རྣམས་ལ། །བརྟེན་ནས་ཤིང་ལྟར་བརྗོད་པ་
ལྟར༑ །དེ་བཞིན་ཕུང་པོ་རྣམས་བརྟེན་ནས། །ཀུན་རྫོབ་སེམས་ཅན་
ཞེས་བྱའོ། །ཞེས་གསུངས་པའི་ཕྱིར། ཁྱོད་ལྟར་ན་གང་ཟག་རང་རྐྱ་
ཐུབ་པའི་རྫས་ཡོད་དུ་གྲུབ་པར་འཛིན་པའི་རྟོག་པ་དེ་འཛིན་སྟངས་
དོན་མཐུན་གྱི་བློ་ཡིན་པར་ཐལ། ཁྱོད་ཀྱི་ལུགས་ལ་གང་ཟག་རང་རྐྱ་
ཐུབ་པའི་རྫས་ཡོད་ཡིན་པའི་ཕྱིར། ཁྱབ་སྟེ། སེར་པོ་སེར་པོར་འཛིན་
པའི་བློ་དང་། སྔོན་པོ་སྔོན་པོར་འཛིན་པའི་བློ་ལྟ་བུ་ཡིན་པའི་ཕྱིར།
གཞན་ཡང་། ཉན་རང་དགྲ་བཅོམ་པས་ལྷག་མེད་མྱང་འདས་ཐོབ་པ་
དེའི་ཚེ་བདག་རྒྱུན་ཆད་པར་ཐལ། དེའི་ཚེ་ན་ཉེར་ལེན་གྱི་ཕུང་པོ་
རྒྱུན་ཆད་པ་གང་ཞིག །ཉེར་ལེན་གྱི་ཕུང་པོ་རང་བཞིན་གྱིས་གྲུབ་པའི་
བདག་ཡིན་པའི་ཕྱིར། འདོད་ན། མ་ཡིན་པར་ཐལ། ལས་འབྲས་ཀྱི་
རྟེན་དུ་གྱུར་པའི་བདག་རྒྱུན་ཆད་པར་ལྟ་བའི་ལྟ་བ་དེ་ཆད་ལྟར་
འདོད་པ་ནང་པ་སངས་རྒྱས་པ་ཐམས་ཅད་མཚུངས་པའི་ཕྱིར། ལྷག་
མེད་མྱང་འདས་མ་ཐོབ་པའི་སྔ་རོལ་དུ་ཕུང་པོ་རྒྱུན་ཆད་པའི་ཚུལ་
གྱིས་སྐད་ཅིག་སྔ་ཕྱི་སྐྱེ་འཇིག་བྱེད་པ་དེ་བཞིན་དུ། བདག་དེ་ཡང་

རྒྱུན་ཆད་པའི་ཚུལ་གྱིས་སྐད་ཅིག་སྔ་ཕྱི་སྐྱེ་འཇིག་བྱེད་པར་ཐལ། ཕུང་
པོ་རང་བཞིན་གྱིས་གྲུབ་པའི་བདག་ཡིན་པའི་ཕྱིར། འདོད་ན། བདག་
གི་ལུས་འདི་སྔོན་འདི་ལྟ་བུ་ཞིག་ཏུ་གྱུར་སྙམ་དུ་སྐྱེ་བ་མི་དྲན་པ་དེ་
བཞིན་དུ། བདག་སྔོན་འདི་ལྟ་བུ་ཞིག་ཏུ་གྱུར་སྙམ་དུ་སྐྱེ་བ་དྲན་པ་མི་
འཐད་པར་ཐལ། འདོད་པ་དེའི་ཕྱིར། འདོད་ན། མི་འཐད་པར་ཐལ།
ང་དེའི་ཚེ་དེའི་དུས་ན་རྒྱལ་པོ་ང་ལས་ནུས་ཞེས་བྱ་བར་གྱུར་ཏེ། ཞེས་
གསུངས་པའི་ཕྱིར།  ཿ གཞན་ཡང་ལས་མ་བྱས་པ་དང་ཕྲད་པ་དང་།
བྱས་པ་ཆུད་ཟོས་པ་ཡོད་པར་ཐལ། ཕུང་པོ་སྐད་ཅིག་སྔ་ཕྱི་སྐྱེ་འཇིག་
བྱེད་པར་རང་བཞིན་གྱིས་གྲུབ་པའི་བདག་ཡིན་པ་གང་ཞིག །རང་
བཞིན་གྱིས་གྲུབ་པའི་སྐད་ཅིག་སྔ་ཕྱི་བ་ཡིན་ན། འབྲེལ་མེད་དོན་
གཞན་ཡིན་དགོས། འབྲེལ་མེད་དོན་གཞན་ཡིན་ན། སྔ་མས་བསགས་
པའི་ལས་ཀྱི་འབྲས་བུ་ཕྱི་མས་མྱོང་བ་མི་འཐད་པའི་ཕྱིར། དེར་ཐལ།
དེ་སྐད་དུ་ཡང་། རྩ་ཤེས་ལས། ཉེ་བར་ལེན་ཉིད་བདག་མ་ཡིན། །དེ་
འབྱུང་བ་དང་འཇིག་པ་ཡིན། །ཉེ་བར་བླངས་པ་ཇི་ལྟ་བུར། །ཉེ་བར་
ལེན་པོ་ཡིན་པར་འགྱུར། །ཞེས་པ་དང༌། གལ་ཏེ་ཕུང་པོ་བདག་ཡིན་
ན༑ །སྐྱེ་དང་འཇིག་པ་ཅན་དུ་འགྱུར། །ཞེས་གསུངས་པའི་ཕྱིར།
( ༡༥༢ན) ཁ་ཅིག །བདག་སྐད་ཅིག་སྔ་ཕྱི་གཉིས་པོ་དེ་རང་བཞིན་
གྱིས་གྲུབ་པའི་སོ་སོ་བ་ཡིན་ཀྱང་། དེ་གཉིས་འབྲེལ་མེད་དོན་གཞན་
དུ་འགྱུར་བའི་སྐྱོན་མེད་དེ། དེ་གཉིས་རྒྱུད་གཅིག་ཡིན་པའི་ཕྱིར། ཞེ་
ན་མི་འཐད་པར་ཐལ།   རང་བཞིན་གྱིས་གྲུབ་པའི་སོ་སོ་བ་ལ་
གཅིག་མི་འཐད་པ། བྱམས་པ་ཉེ་སྦས་ལ་ཞེས་སོགས་ཀྱི་སྐབས་སུ་

བཤད་ཟིན་པའི་ཕྱིར། གཞན་ཡང༌། ཕུང་པོ་ལྔ་དང་ཀུན་གཞིའི་རྣམ་
ཤེས་དང་། ཡིད་ཀྱི་རྣམ་ཤེས་སོགས་བདག་ཏུ་འདོད་པ་དེ་མི་རིགས་
པའི་རྒྱུ་མཚན་དང་། དེ་དག་བདག་ཏུ་འདོད་པ་ལ་སྔར་བཤད་པའི་
ལུང་རིགས་ཀྱིས་གནོད་པར་མ་ཟད། དེ་དག་བདག་ཏུ་ཁས་ལེན་མི་
རུང་བའི་རྒྱུ་མཚན་གཞན་ཡང་ཡོད་དེ། བདག་དང་ཕུང་པོ་མི་རྟག་
པར་ལྟ་བའི་ལྟ་བ་དང་། བདག་དང་འཇིག་རྟེན་མཐའ་དང་ལྡན་པ་
དེ་སྐྱེ་བ་ཕྱི་མར་མི་འཇུག་པར་ལྟ་བ་དང་གྲོལ་བར་འདོད་པའི་བདག་
གྲོངས་ཕན་ཆད་དུ་འབྱུང་བར་ལྟ་བ་དང༌། མི་འབྱུང་བར་ལྟ་བ་དང་།
ག་རྫས་གཅིག་ཏུ་ལྟ་བ་དང་། རྫས་ཐ་དད་དུ་ལྟ་བའི་ལྟ་བ་
རྣམས་ལུང་མ་བསྟན་གྱི་ལྟ་ངན་ཡིན་པས། དེ་དག་གིས་ཀུན་ནས་
བསླངས་པའི་དྲི་བ་ཡིན་ན། ་བཅོམ་ལྡན་འདས་ཀྱིས་ལན་མཐའ་
གཅིག་ཏུ་ལུང་སྟོན་མི་རིགས་པས་ཁྱབ་པ་གང་ཞིག །ཕུང་པོ་མི་རྟག་
པར་ལུང་སྟོན་རིགས་པའི་ཕྱི་རོལ་པ་ཡོད་པའི་ཕྱིར། གནོད་བྱེད་
གཞན་བསྟན་པ་ལ། རྣལ་འབྱོར་པས་བདག་མེད་མངོན་སུམ་དུ་
རྟོགས་པའི་ཚེ་ན་ཡང་། ཕུང་སོགས་མེད་པར་རྟོགས་པར་ཐལ། དེའི་
ཚེ་བདག་རང་བཞིན་གྱིས་མེད་པར་རྟོགས་པ་གང་ཞིག །ཕུང་པོ་རང་
བཞིན་གྱིས་གྲུབ་པའི་བདག་ཡིན་པའི་ཕྱིར། འདོད་ན། མི་འཐད་པར་
ཐལ༑ དེའི་ཚེ་ན་ཕུང་པོ་ཡོད་པའི་ཕྱིར། དེའི་ཚེ་ན་ཕུང་པོ་རང་བཞིན་
གྱིས་གྲུབ་པའི་བདག་ཡིན་པའི་ཕྱིར། དེ་ལ་ཁོ་ན་རེ། རྣལ་འབྱོར་པས་
བདག་མེད་མངོན་སུམ་དུ་རྟོགས་པ་དེའི་ཚེ་ན། རྟག་ཅིག་རང་དབང་
ཅན་གྱི་བདག་གིས་སྟོང་པའི་འདུ་བྱེད་ཀྱི་ཕུང་པོ་ཙམ་ཞིག་མངོན་

སུམ་དུ་རྟོགས་པས། ཕུང་པོ་མེད་པའི་སྐྱོན་མེད་དོ་ཟེར་ན། ཕུང་པོ་
རང་བཞིན་གྱིས་གྲུབ་པའི་བདག་མ་ཡིན་པར་ཐལ། ཁྱོད་ཀྱི་དམ་
བཅའ་འཐད་པ་གང་ཞིག །རང་བཞིན་གྱིས་གྲུབ་པའི་བདག་ཡིན་ན།
རྟག་ཅིག་རང་དབང་ཅན་གྱི་བདག་ཡིན་དགོས་པའི་ཕྱིར།གཞན་
ཡང་༑ རྣལ་འབྱོར་པས་( ༡༥༢བ) བདག་མེད་མངོན་སུམ་དུ་རྟོགས་
པ་ལ་བརྟེན་ནས། ¯ཆགས་སོགས་ཉོན་མོང་རྣམས་སྤོང་བ་མ་ཡིན་
པར་ཐལ། དེའི་ཚེ་ན་རྟག་གཅིག་རང་དབང་ཅན་གྱི་བདག་གིས་སྟོང་
པ་ཙམ་ཞིག་རྟོགས་པའི་ཕྱིར། ཁྱབ་པ་ཡོད་པར་ཐལ། ཆགས་སོགས་
ཉོན་མོངས་རྣམས་སྐྱེ་བ་ན་རྟག་ཅིག་རང་དབང་ཅན་གྱི་བདག་ལ་
དམིགས་ནས། མི་འབྲལ་བར་འདོད་པའི་འདོད་ཆགས་དང་། དེ་ལ་
དམིགས ་ན ས ་བྲ ལ ་འ དོ ད་ཀྱི་ཞེ་སྡང་སོགས་སྐྱེ་བ་ཡིན ་པ འི ་ཕྱི ར །
འདོད་ན། མི་འཐད་པར་ཐལ། རྣལ་འབྱོར་པས་བདག་མེད་མངོན་
སུམ་དུ་རྟོགས་པར་བྱེད་པ་དེ་ཆགས་སོགས་ཉོན་མོངས་རྣམས་སྤོང་
བའི་ཆེད་དུ་ཡིན་པའི་ཕྱིར།
གཉིས་པ་མདོ་ལས་ཕུང་པོ་བདག་ཏུ་གསུངས་པ་སོགས་ཀྱི་
དགོངས་པ་བཤད་པ་ལ། བདག་ཏུ་གང་ལྟ་བ་ཐམས་ཅད་ཕུང་པོ་ཁོ་
ན་ལ་ལྟ་བར་གསུངས་པའི་དོན་བཤད་པ་དང་། ཕུང་པོའི་ཚོགས་པ་
ཙམ་གྱི་དབྱིབས་ཀྱི་བཀོད་པ་བདག་ཡིན་པ་དགག་པ་དང་། ཕུང་པོའི་
ཚོགས་ཙམ་བདག་ཏུ་འདོད་པ་ལ་གནོད་བྱེད་བསྟན་པ་དང་། ཐུབ་
པས་བདག་དེ་ཁམས་དྲུག་འདུས་པ་སོགས་ལ་བརྟེན་ནས་བཏགས་
པར་གསུངས་པ་བཤད་པ་དང་བཞི་ལས། དང་པོ་ལ། ཁ་ཅིག་ན་རེ།

ཕུང་པོ་ལྔ་པོ་བདག་ཡིན་པར་ཐལ། མདོ་ལས། ཉེ་བར་ལེན་པའི་ཕུང་
པོ་ལྔ་པོ་འདི་ཁོ་ན་ཡང་དག་པར་རྗེས་སུ་བལྟའོ། །ཞེས་གསུངས་པའི་
ཕྱིར་ཟེར་ན། སྐྱོན་མེད་དེ། མདོ་དེས་དགག་ཕྱོགས་ནས་ཕུང་པོ་ལས་
དོན་གཞན་པའི་བདག་བཀག་པ་ཡིན་གྱི། སྒྲུབ་ཕྱོགས་ནས་ཕུང་པོ་ལྔ་
པོ་བདག་ཏུ་བསྟན་པ་མ་ཡིན་པའི་ཕྱིར། དེར་ཐལ། མདོ་གཞན་ལས།
གཟུགས་བདག་མ་ཡིན་ཚོར་བ་བདག་མ་ཡིན། །ཞེས་གསུངས་པའི་
ཕྱིར་དང་། གལ་ཏེ་ཕུང་པོ་བདག་ཏུ་བསྟན་དུ་ཆུག་ཀྱང་། ཕུང་པོའི་
ཚོགས་པ་ཙམ་ཞིག་བདག་ཏུ་བསྟན་པ་ཡིན་གྱི། རེ་རེ་བ་རྣམས་བདག་
ཏུ་བསྟན་པ་མ་ཡིན་པའི་ཕྱིར། དེར་ཐལ། དཔེར་ན། ཤིང་རྣམས་ནི་
ནགས་ཚལ་ལོ། །ཞེས་བརྗོད་པ་དེའི་ཚེ་ན་ཤིང་གི་ཚོགས་པ་ཙམ་ཞིག་
ནགས་ཚལ་དུ་བསྟན་པ་ཡིན་གྱི། ཤ་ཤུག་ལ་སོགས་པ་རེ་རེ་བ་རྣམས་
ནགས་ཚལ་དུ་བསྟན་པ་མ་ཡིན་པ་ལྟ་བུ་ཡིན་པའི་ཕྱིར།  ཿ ཕུང་པོའི་
ཚོགས་པ་བདག་ཏུ་འདོད་པ་ཡིན་ནོ། །ཟེར་ན། དེས་ན་ཁྱོད་ཀྱི་བདག་
དེ་མགོན་དང་། ལེགས་ཉེས་ཀྱི་དཔང་པོ་སོགས་སུ་འདོད་པ་དེ་མི་
རིགས་པར་ཐལ། ཕུང་( ༡༥༣ན)པོའི་ཚོགས་པ་བཏགས་ཡོད་ཡིན་
ཞིང་༑ རྫས་ཡོད་མ་ཡིན་པ་གང་ཞིག །ཁྱོད་ཀྱི་མགོན་དང་འདུལ་བ་པོ་
ལ་རྫས་ཡོད་ཅིག་དགོས་པར་ཁས་བླངས་པའི་ཕྱིར། གཞན་ཡང་། ཤིང་
རྟའི་ཚོགས་པ་ཙམ་ཞིག་ཤིང་རྟ་ཡིན་པར་ཐལ། ཕུང་པོའི་ཚོགས་པ་
ཙམ་ཞིག་བདག་ཡིན་པ་གང་ཞིག །དེ་གཉིས་དཔེ་དོན་དུ་སྦྱར་ནས་
གསུངས་པའི་ཕྱིར། དེར་ཐལ། དེ་སྐད་དུ་ཡང་མདོ་ལས། བདག་ཅེས་
བྱ་བ་བདུད་ཀྱི་སེམས། ཞེས་གསུངས་པའི་ཕྱིར། གཞན་ཡང་། ཕུང་

པོའི་ཚོགས་པ་བདག་མ་ཡིན་པར་ཐལ། བདག་ཕུང་པོའི་ཚོགས་པ་ལ་
བརྟེན་ནས་འདོགས་པ་ཡིན་པའི་ཕྱིར། དེར་ཐལ། བདག་དང་ཤིང་རྟ་
དཔེ་དོན་དུ་སྦྱར་ནས་གསུངས་པ་གང་ཞིག ཾ །ཤིང་རྟ་དེ་ཤིང་རྟའི་
ཚོགས་པ་ལ་བརྟེན་ནས་འདོགས་པ་ཡིན་པའི་ཕྱིར། དེར་ཐལ། ཇི་ལྟར་
ཡན་ལག་ཚོགས་རྣམས་ལ། བརྟེན་ནས་ཤིང་རྟར་བརྗོད་པ་ལྟར། །ཞེས་
གསུངས་པའི་ཕྱིར།
གཉིས་པ། ཕུང་པོའི་ཚོགས་པའི་དབྱིབས་ཀྱི་བཀོད་པ་བདག་ཡིན་
པ་བཀག་པ་ལ། ཁ་ཅིག་ན་རེ། ཕུང་པོའི་ཚོགས་པའི་དབྱིབས་ཀྱི་
བཀོད་པ་བདག་ཡིན་ནོ་ཟེར་ན། དེས་ན་ཁྱོད་ཀྱི་ལུགས་ལ། བདག་དེ་
གཟུགས་ཅན་ཁོ་ན་ལ་ཡོད་པར་ཐལ། ཕུང་པོའི་ཚོགས་པའི་དབྱིབས་
ཀྱི་བཀོད་པ་རང་བཞིན་གྱིས་གྲུབ་པའི་བདག་ཡིན་པ་གང་ཞིག།
དབྱིབས་དེ་གཟུགས་ཅན་ཁོ་ན་ལ་ཡོད་པའི་ཕྱིར། འདོད་ན། ཕུང་པོ་
ལྔ་པོ་དང་། ཁྱད་པར་རྣམ་པར་ཤེས་པ་བདག་མ་ཡིན་པར་ཐལ།
འདོད་པ་དེའི་ཕྱིར། གཞན་ཡང་། གཟུགས་མེད་ཁམས་ན་བདག་མེད་
པར་ཐལ། བདག་དེ་གཟུགས་ཅན་ཁོ་ན་ལ་ཡོད་པ་གང་ཞིག །གཟུགས་
 མེད་ཁམས་ན་གཟུགས་མེད་པའི་ཕྱིར།
གསུམ་པ། གནོད་བྱེད་གཞན་བསྟན་པ་ལ། ཕུང་པོ་ལ་བལྟོས་ནས་
ཉེ་བར་བླང་བྱ་དང་། ཉེ་བར་ལེན་པ་པོ་གཉིས་གཅིག་ཡིན་པར་ཐལ།
ཕུང་པོའི་དབྱིབས་ཀྱི་བཀོད་པ་དེ་ཉེ་བར་ལེན་པ་པོ་ཡིན་པ་གང་ཞིག །
ཉེ་བར་བླང་བྱ་ཡིན་པའི་ཕྱིར། རྟགས་ཕྱི་མ་དེར་ཐལ། ཕུང་པོའི་
དབྱིབས་ཉེ་བར་བླང་བྱ་ཡིན་པའི་ཕྱིར། འདོད་ན་མི་འཐད་པར་ཐལ།

དེ་སྐད་དུ་ཡང་། རྩ་ཤེས་ལས། དེ་བཞིན་ཉེར་ལེན་ཤེས་པར་བྱ།།ལས་
དང་བྱེད་པོ་གསལ་ཕྱིར་རོ། །བྱེད་པ་པོ་དང་ལས་དག་གིས ། །དངོས་པོ་
ལྷག་མ་ཤེས་པར་བྱ། །( ༡༥༣བ)ཞེས་གསུངས་པའི་ཕྱིར། ཁོ་ན་རེ།
ཕུང་པོའི་ཚོགས་པ་ཙམ་གྱི་དབྱིབས་ཀྱི་བཀོད་པ་ལས་གཞན་པའི་
བདག་མེད་ཀྱང་། དབྱིབས་ཀྱི་བཀོད་པ་དེ་རང་བཞིན་གྱིས་གྲུབ་པའི་
ཉེ་བར་བླང་བྱ་ཡིན་ནོ་ཟེར་ན། དེ་མི་འཐད་པར་ཐལ། བྱེད་པ་པོ་མེད་
པས་ལས་སུ་བྱ་བ་མི་འཐད་པའི་ཕྱིར། དེར་ཐལ། རྒྱུ་མེད་པས་འབྲས་
བུ་མེད་པའི་ཕྱིར། དེས་དངོས་པོ་ལྷག་མ་རྣམས་ལ་ཤེས་པར་བྱ་བ་འདི་
ཚུལ་ཡོད་དེ། རྒྱུ་དང་འབྲས་བུ་དང་མཚན་ཉིད་མཚོན་བྱ་རྣམས་དེ་
བཞིན་དུ་ཤེས་པར་བྱ་བ་ཡིན་པའི་ཕྱིར།
བཞི་པ། ཐུབ་པས་བདག་དེ་ཁམས་དྲུག་ལ་བརྟེན་ནས་བཏགས་
པར་གསུངས་པའི་དོན་བཤད་པ་ལ། ཕུང་པོ་ལྔ་ཀ་དང་རེ་རེ་བ་དང་།
ཕུང་པོའི་ཚོགས་པ་དང་དབྱིབས་དང་བཅས་པ་རྣམས་འཇིག་ལྟ་ལྷན་
སྐྱེས་པའི་དམིགས་ཡུལ་དུ་གྱུར་པའི་རང་བཞིན་གྱིས་གྲུབ་པའི་བདག་
མ་ཡིན་པར་ཐལ། ཐུབ་པས་བདག་དེ་ཁམས་དྲུག་དང༌། སྐྱེ་མཆེད་
དྲུག་སོགས་ལ་བརྟེན་ནས་བཏགས་པར་གསུངས་པའི་ཕྱིར། དེར་ཐལ།
རྒྱལ་པོ་ལ་གདམས་པ་ལས། རྒྱལ་པོ་ཆེན་པོ་སྐྱེས་བུ་གང་ཟག་དེ་ནི་
ཁམས་དྲུག་དང་རེག་པའི་སྐྱེ་མཆེད་དྲུག་དང་། ཡིད་ཀྱི་ཉེ་བར་རྒྱུ་བ་
བཅོ་བརྒྱད་པའོ། །ཞེས་གསུངས་པའི་ཕྱིར། གཞན་ལུགས་འབྲེལ་མེད་
དུ་བསྟན་པ་ལ། ཁྱོད་ཀྱི་ལུགས་ལ་ཕུང་པོ་མ་ཟད་བར་དུ་འཇིག་ལྟ་མི་
ཟད་པ་དང་། འཇིག་ལྟ་ཟད་ན་ཕུང་པོ་ཟད་པ་ཡིན་པར་ཐལ། ཕུང་པོ་

དེ་འཇིག་ལྟ་ལྷན་སྐྱེས་ཀྱི་དམིགས་རྣམ་གཉིས་ཀྱི་ནང་ནས་རྣམ་པའི་
འཛིན་སྟངས་ཀྱི་ཡུལ་ཡིན་པའི་ཕྱིར། ཁོ་ན་རེ། སྐྱོན་མེད་དེ། བདག་
མེད་མངོན་སུམ་དུ་རྟོགས་པ་དེའི་ཚེ། རྟག་གཅིག་རང་དབང་ཅན་གྱི་
བདག་མེད་མངོན་སུམ་དུ་རྟོགས་པས། འཇིག་ལྟ་ལྷན་སྐྱེས་སྤོང་བ་
ཡིན་ནོ་ཟེར་ན། དེ་མ་འཐད་པར་ཐལ། འཇིག་ལྟ་ལྷན་སྐྱེས་དེ་ལ་རྟག་
གཅིག་རང་དབང་ཅན་གྱི་འཛིན་ཚུལ་དེ་མེད་པས།  བདག་རྟག་
གཅིག་རང་དབང་ཅན་གྱིས་སྟོང་པར་མངོན་སུམ་དུ་རྟོགས་པ་དེའི་
ཚེ་ན། རྟག་གཅིག་རང་དབང་ཅན་དུ་འཛིན་པའི་རྟོགས་པ་མངོན་
གྱུར་པ་རེ་ཞིག་སྤོང་ནུས་ཀྱང་། འཇིག་ལྟ་ལྷན་སྐྱེས་སྤོང་མི་ནུས་པའི་
ཕྱིར༑ ཁྱིམ་དུ་གླང་པོ་ཆེ་མེད་པར་བཟུང་བས། གླང་པོ་ཆེ་གཏུམ་པོའི་
འཇིགས་པ་སྤོང་ནུས་ཀྱང་། དུག་སྦྲུལ་གྱི་འཇིགས་པ་སྤོང་མི་ནུས་པ་
ལྟ་བུ་ཡིན་པའི་ཕྱིར། གསུམ་པ་དེ་གཉིས་ཀྱི་ལྷག་མ་རྟེན་དང་བརྟེན་
པ་སོགས་གསུམ་དགག་པ་ལ། ཁ་ཅིག་ན་རེ། ( ༡༥༤ན) བདག་དང་
ཕུང་པོ་གཉིས་པོ་དེ་རང་བཞིན་གྱིས་གྲུབ་པའི་རྟེན་བརྟེན་པ་ཡིན་ནོ་
ཟེར་ན། དེ་མི་འཐད་པར་ཐལ། བདག་ལ་ཕུང་པོ་རང་བཞིན་གྱིས་
བརྟེན་པ་ཡང་མ་ཡིན། ཕུང་པོ་ལ་བདག་རང་བཞིན་གྱིས་བརྟེན་པ་
ཡང་མ་ཡིན་པའི་ཕྱིར། དེར་ཐལ། བདག་དང་ཕུང་པོ་གཉིས་རང་
བཞིན་གྱིས་གྲུབ་པའི་དོན་གཞན་ཡིན་པ་གོང་དུ་བཀག་ཟིན་པའི་ཕྱིར།
ཁྱབ་སྟེ། དེ་ལྟར་བརྟེན་ན་རང་བཞིན་གྱིས་གྲུབ་པའི་གཞན་ཡིན་
དགོས་པའི་ཕྱིར། དེ་ལ་ཁོ་ན་རེ། བདག་ཕུང་པོ་ལ་ལྡན་པར་རང་
བཞིན་གྱིས་གྲུབ་པ་ཡིན་ཟེར་ན། དེ་མི་འཐད་པར་ཐལ། དེ་སྐྱེས་བུ་

ལྷས་སྦྱིན་རང་གི་རྣ་བ་དང་ལྡན་པ་ལྟར་གྱི་ངོ་བོ་གཅིག་ཏུ་ལྡན་པར་
ཡང་རང་བཞིན་གྱིས་མ་གྲུབ། སྐྱེས་བུ་ལྷས་སྦྱིན་རང་གི་གནག་དང་
ལྡན་པ་ལྟར་གྱིས་ངོ་བོ་ཐ་དད་དུ་ལྡན་པར་ཡང་རང་བཞིན་གྱིས་མ་
གྲུབ་པའི་ཕྱིར། དེས་ན་དབུ་མ་རང་རྒྱུད་པ་མན་ཆད་ཀྱིས་རྣམ་པར་
ཤེས་པ་སོགས་རང་བཞིན་གྱིས་གྲུབ་པའི་བདག་ཏུ་ལྟ་བའི་ལྟ་བ་དེ་
འཇིག་ལྟ་ཀུན་བཏགས་ཡིན་ཞིང་། འཇིག་ལྟ་ཀུན་བཏགས་དེ་དེ་ལ་ཉི་ཤུ་
ཡོད་དེ། གཟུགས་ཀྱི་ཕུང་པོ་རང་བཞིན་གྱིས་གྲུབ་པའི་བདག་ཏུ་ལྟ་བ་
དང་༑ བདག་གཟུགས་ཀྱི་ཕུང་པོ་ལ་ལྡན་པར་རང་བཞིན་གྱིས་ལྟ་བ་
དང་༑ བདག་ལ་གཟུགས་ཕུང་རང་བཞིན་གྱིས་ལྡན་པར་ལྟ་བ་དང་།
གཟུགས་ཕུང་ལ་བདག་རང་བཞིན་གྱིས་ཡོད་པར་ལྟ་བ་དང་། བཞི་
ཡོད་པ་དེ་བཞིན་དུ་ཕུང་པོ་ལྷག་མ་བཞི་ལ་ཡང་བཞི་བཞི་དང་བཅས་
པ་ཉི་ཤུ་ཡོད་པའི་ཕྱིར། དེ་འཇོམས་བྱེད་ཀྱི་གཉེན་པོ་ཡང་། ཉན་ཐོས་
ཀྱི་དབང་དུ་བྱས་ནས་སྤོང་བའི་ཚུལ་ཡོད་དེ་ཉི་ཤུ་པོ་དེ་དང་དེ་གང་
ལ་གནས་པའི་འཇིག་ཚོགས་ལ་ལྟ་བ་ལྷན་སྐྱེས་ཀྱི་རིའི་ལྷུན་སྟུག་པོ་
དེའི་རྩེ་མོ་ཀུན་བཏགས་རྣམས་དང་ལྷན་ཅིག་ཏུ་ཉན་ཐོས་ཀྱི་མཐོང་
ལམ་བར་ཆད་མེད་ལམ་གྱི་ཡེ་ཤེས་ཀྱི་རྡོ་རྗེས་བཅོམ་ནས་དེས་རྒྱུན་
ཞུགས་ཀྱི་འབྲས་བུ་མངོན་དུ་བྱེད་པའི་ཕྱིར། དེར་ཐལ། དེ་སྐད་དུ་
ཡང་༑ མདོ་ལས། དེ་ལ་འཇིག་ཚོགས་ལ་ལྟ་བའི་རིའི་རྩེ་མོ་མཐོ་བ་ཡེ་
ཤེས་ཀྱིས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་དུ་བྱས་སོ། །
ཞེས་གསུངས་པའི་ཕྱིར། བཞི་པ་ཕུང་པོ་ལས་དེ་ཉིད་དང་གཞན་ཉིད་
དུ་བརྗོད་དུ་མེད་པའི་གང་ཟག་རྫས་ཡོད་བཀག་པ་ལ། ཕྱོགས་སྔ་མ་

བརྗོད་པ་དང་། དེ་( ༡༥༤བ) དགག་པ་གཉིས་ལས། དང་པོ་ལ་ནང་
སྡེ་གནས་མ་བུ་པ་རྣམས་ན་རེ། ཕུང་པོ་ལས་དོན་གཞན་པའི་བདག་
ཡོད་པ་དང་། ཕུང་པོ་ཉིད་བདག་ཡིན་པ་ལ་སྔར་བཤད་པའི་རིགས་
པ་དེ་དག་གིས་གནོད་པས་མི་འཐད་ཅིང་། དེས་ན་ཕུང་པོ་ལས་དེ་
ཉིད་དང་གཞན་ཉིད་གང་དུ་ཡང་བརྗོད་དུ་མེད་པ་དང་།  ཿ རྟག་མི་
རྟག་སོགས་གང་དུ་ཡང་བརྗོད་དུ་མེད་པའི་བདག་རྫས་ཡོད་ཅིག་
འཇིག་ལྟ་ལྷན་སྐྱེས་ཀྱི་དམིགས་ཡུལ་དུ་གྱུར་པའི་རང་བཞིན་གྱིས་
གྲུབ་པའི་བདག་ཡིན་ཏེ། དེ་རྣམ་ཤེས་དྲུག་གིས་ཤེས་བྱ་དང་འཁོར་
བར་འཆིང་བ་པོ་དང་། བདེ་སྡུག་གི་རྣམ་སྨིན་མྱོང་བ་པོ་ཡིན་ནོ། །
ཞེས་ཟེར། གཉིས་པ་དེ་དགག་པ་ལ། བདག་དེ་ཕུང་པོ་ལས་དེ་ཉིད་
དང་གཞན་ཉིད་གང་དུ་བརྗོད་དུ་མེད་པའི་རྫས་ཡོད་དུ་ཡོད་པ་མ་
ཡིན་པར་ཐལ། དེ་རྫས་ཡོད་ཡིན་ན་ཕུང་པོ་ལས་དེ་ཉིད་དང་། གཞན་
ཉིད་གང་རུང་ཞིག་ཏུ་ཡོད་པར་ཁས་ལེན་དགོས་པའི་ཕྱིར། དེར་ཐལ།
ཁྱོད་ཀྱི་རྣམ་ཤེས་རྫས་ཡོད་དུ་ཁས་བླངས་པས། རྣམ་ཤེས་ལ་དེ་ཉིད་
པའི་ཕྱིར། གཞན་ཡང་། བདག་རྫས་ཡོད་དུ་འདོད་པ་མི་རིགས་པར་
ཐལ༑ ཁྱོད་ཀྱི་ལུགས་ལ་དེ་ཕུང་པོ་ལས་དེ་ཉིད་དང་གཞན་ཉིད་གང་
དུ་ཡང་བརྗོད་དུ་མེད་པའི་བཏགས་ཡོད་དུ་འདོད་དགོས་པའི་ཕྱིར།
དེར་ཐལ། ཁྱོད་ཀྱི་བུམ་པ་དེ་རང་གི་ཆ་ཤས་རྣམས་དང་དེ་ཉིད་དང་།
གཞན་ཉིད་གང་དུ་ཡང་བརྗོད་དུ་མེད་པའི་བཏགས་ཡོད་དུ་འདོད་
པ་ལྟ་བུ་ཡིན་པའི་ཕྱིར། གཞན་ཡང་། བདག་རང་བཞིན་གྱིས་མ་གྲུབ་

7
པར་ཐལ། དེ་དངོས་པོ་ལ་ཡོད་པའི་ཆོས་གཅིག་དང་། དུ་མ་གང་རུང་
དུ་གྲུབ་པ་དང་བྲལ་བའི་ཕྱིར། དེར་ཐལ། དེ་ཕུང་པོ་ལས ་དེ་ཉིད་དང་
གཞན་ཉིད་གང་དུ་ཡང་བརྗོད་དུ་མེད་པའི་ཕྱིར། གཞན་ཡང་། བདག་
དེ་ཕུང་པོ་ལས་དེ་ཉིད་དང་།གཞན་ཉིད་གང་དུ་ཡང་བརྗོད་དུ་མེད་
པ་དེ་མི་འཐད་པར་ཐལ། དེ་གཉིས་གང་རུང་ཞིག་ཏུ་ཡོད་པར་ཁས་
ལེན་དགོས་པའི་ཕྱིར། དེར་ཐལ། ཁྱོད་ཀྱི་ལུགས་ལ་རྣམ་ཤེས་རྫས་ཡོད་
པ་དེ་རྣམ་ཤེས་ལ་བལྟོས་ནས་དེ་ཉིད་དང༌། གཟུགས་ཕུང་ལ་བལྟོས་
ནས་གཞན་ཉིད་དུ་ཡོད་པར་ཁྱོད་ཀྱི་ཁས་བླངས་པ་ཡིན་པའི་ཕྱིར།
མཐའ་བདུན་གྱི་རིགས་པ།
བཀའ་གཉན་པཚོ་བའི
ལྔ་པ། བདག་བརྟེན་ནས་བཏགས་པ་ཙམ་དུ་བཞག་པ་དཔེ་དང་
བཅས་པར་བཤད་པ་ལ། ( ༡༥༥ན) བདག་མཐའ་བདུན་དུ་མེད་
ཀྱང་བརྟེན་ནས་བཏགས་པ་ཤིང་རྟ་དང་འདྲ་བར་བསྟན་པ་དང་།
སྔར་མ་བཤད་པའི་ཕྱོགས་ལྷག་མ་གཉིས་རྒྱས་པར་བཤད་པ་དང་། དེ་
ལྟར་བཤད་པ་ལ་གཞན་གྱིས་རྩོད་པ་སྤོང་བ་དང་། མིང་གི་ཐ་སྙད་
ཀྱིས་དོན་གཞན་གྲུབ་པར་བསྟན་པ་དང་བཞི་ལས། དང་པོ་ལ་བདག་
རང་བཞིན་གྱིས་མ་གྲུབ་སྟེ། ཕུང་པོ་ལས་དོན་གཞན་པའི་བདག་ཀྱང་
རང་བཞིན་གྱིས་མ་གྲུབ། ཕུང་པོ་ཉིད་ཀྱང་བདག་ཏུ་རང་བཞིན་གྱིས་
མ་གྲུབ་ཅིང་། ཕུང་པོ་དང་རྟེན་བརྟེན་པ་དང་ལྡན་པར་ཡང་རང་
བཞིན་གྱིས་མ་གྲུབ་པར་ཕུང་པོ་ལ་བརྟེན་ནས་བཏགས་པ་ཙམ་ཡིན་
པའི་ཕྱིར། དེར་ཐལ། དཔེར་ན། ཤིང་རྟ་དེ་རང་གི་ཡན་ལག་གི་ཚོགས་

པའི་སྟེང་དུ་མིང་དང་རྟོག་པས་བཏགས་པ་ཙམ་ཡིན་པ་ལྟ་བུ་ཡིན་
པའི་ཕྱིར། གཉིས་པ་ལ་དངོས་ཀྱི་དོན་དང་། རིགས་པ་དེ་གཞན་ལ་ཁ་
སྤོ་བ་དང་གཉིས་ལས། དང་པོ་ལ། ཁ་ཅིག །ཤིང་རྟའི་ཡན་ལག་གི་
ཚོགས་པ་ཤིང་རྟ་ཡིན་ནོ་ཟེར་ན། དེས་ན་ཤིང་རྟའི་ཡན་ལག་སི
བུར་སྤུངས་པ་དེའི་ཚེ་ན་ཤིང་རྟ་ཡོད་པར་ཐལ། དམ་བཅའ་འཐད་
པའི་ཕྱིར། འདོད་ན་མི་འཐད་དེ། མངོན་སུམ་དང་འགལ་བའི་ཕྱིར།
གཞན་ཡང་ཤིང་རྟའི་ཡན་ལག་མེད་པར་ཐལ། ཡན་ལག་ཅན་ཤིང་རྟ་
མེད་པའི་ཕྱིར། དེར་ཐལ། ཁྱོད་ཀྱི་ཤིང་རྟའི་ཡན་ལག་གི་ཚོགས་པ་
ལས་གཞན་པའི་ཡན་ལག་ཅན་གྱི་ཤིང་རྟ་མེད་པར་ཁས་བླངས་པ་
གང་ཞིག་ཤིང་རྟའི་ཡན་ལག་གི་ཚོགས་པ་ཡན་ལག་ཅན་གྱི་ཤིང་རྟ་མ་
ཡིན་པའི་ཕྱིར། འདོད་ན། དེ་ཡོད་པར་ཐལ། ཡན་ལག་ཅན་གྱི་ཤིང་རྟ་
ཡོད་པའི་ཕྱིར། ཁ་ཅིག་ན་རེ། ཤིང་རྟའི་ཡན་ལག་གི་དབྱིབས་ཤིང་རྟ་
ཡིན་ཟེར་ན། དེའི་ཡན་ལག་རེ་རེའི་དབྱིབས་ཤིང་རྟ་ཡིན་ནམ། ཡན་
ལག་ཚོགས་པའི་དབྱིབས་ཤིང་རྟ་ཡིན། དང་པོ་ལྟར་ན་ཤིང་རྟ་མ་
བསྒྲིགས་པའི་གནས་སྐབས་ཀྱི་ཡན་ལག་རེ་རེའི་དབྱིབས་ཀྱི་ཁྱད་པར་
མ་བཏང་བ་དེ་ཤིང་རྟ་ཡིན་ནམ། དེ་བཏང་བའི་ཡན་ལག་རེ་རེའི་
དབྱིབས་ཤིང་རྟ་ཡིན། དང་པོ་ལྟར་ན། ཤིང་རྟ་བསྒྲིགས་པའི་གནས་
སྐབས་ན་ཤིང་རྟ་མེད་པར་ཐལ། མ་བསྒྲིགས་པའི་གནས་སྐབས་ཀྱི་
ཡན་ལག་རེ་( ༡༥༥བ)རེའི་དབྱིབས་ཀྱི་ཁྱད་པར་མ་བཏང་བ་དེ་
ཤིང་རྟ་ཡིན་པ་གང་ཞིག །སྔར་མ་བསྒྲིགས་པའི་གནས་སྐབས་ཀྱི་
དབྱིབས་ཀྱི་ཁྱད་པར་མ་བཏང་བའི་ཡན་ལག་རེ་རེའི་དབྱིབས་ལ་

ཤིང་རྟ་མེད་པའི་ཕྱིར། གཉིས་པ་ལྟར་ན། ཤིང་རྟ་མ་བསྒྲིགས་པའི་
གནས་སྐབས་ན་ཡང་ཤིང་རྟ་ཡོད་པར་ཐལ། ཤིང་རྟ་མ་བསྒྲིགས་པའི་
གནས་སྐབས་ཀྱི་ཡན་ལག་རེ་རེའི་དབྱིབས་ཤིང་རྟ་ཡིན་པ་གང་ཞིག །
དེ་བསྒྲིགས་པའི་གནས་སྐབས་ཀྱི་དེའི་ཡན་ལག་རེ་རེ་བ་དང་། དེ་མ་
བསྒྲིགས་པའི་གནས་སྐབས་ཀྱི་དེའི་ཡན་ལག་རེ་རེ་བ་ལ་མི་འདྲ་བའི་
ཁྱད་པར་མེད་པའི་ཕྱིར། དེར་ཐལ། དེ་གཉིས་ལ་མི་འདྲ་བའི་ཁྱད་
པར་ཡོད་ན། ཚད་མས་བཟུང་དུ་ཡོད་དགོས་པ་ལས་ཚད་མས་བཟུང་
དུ་མེད་པའི་ཕྱིར། ཁོ་ན་རེ། ཤིང་རྟའི་ཡན་ལག་ཚོགས་པའི་དབྱིབས་
ཀྱི་བཀོད་པ་ཁྱད་པར་བ་ཞིག་མཐོང་བ་ན། ཤིང་རྟ་མཐོང་བར་འཇོག་
པས་དེའི་ཡན་ལག་ཚོགས་པའི་དབྱིབས་ཤིང་རྟ་ཡིན་ནོ་ཟེར་ན། དེ་
ཡང་མི་འཐད་པར་ཐལ། ཁྱེད་ཀྱི་ལུགས་ལ་ཤིང་རྟའི་ཡན་ལག་གི་
ཚོགས་པ་བརྗོད་དུ་མེད་པས། དེ་ལ་བཏགས་པའི་དབྱིབས་བཏགས་
ཡོད་པ་དེ་ཤིང་རྟར་འདོད་པ་མི་རིགས་པའི་ཕྱིར། དེར་ཐལ། ཁྱོད་
ཀྱིས་བཏགས་ཡོད་ཐམས་ཅད་བཏགས་དོན་བཙལ་བའི་ཚེ་ན་རང་གི་
བ ཏ ག ས ་ག ཞི ་རྫ ས ་ཡོ ད ་དེ་ལ་འཇོག་པར་ཁས་བླངས་པའི་ཕྱིར།
གཞན་ཡང་། ཤིང་རྟའི་དབྱིབས་ཤིང་རྟ་མ་ཡིན་པར་ཐལ། སྐྱེས་བུའི་
ཁ་དོག་སྔོ་སང་དང་སྐྱ་སང་སོགས་སྐྱེས་བུ་མ་ཡིན་པའི་ཕྱིར། དེར་
ཐལ༑ དེ་སྐྱེས་བུའི་གདགས་གཞི་དང་། སྐྱེས་བུའི་བླང་བྱ་ཡིན་པའི་
ཕྱིར༑
གཉིས་པ་རིགས་པ་དེ་གཞན་ལ་ཁ་སྤོ་བ་ལ། ཁོ་ན་རེ། ཚོགས་པ་མི་
བདེན་པ་བཏགས་ཡོད་ལས་དབྱིབས་མི་བདེན་པ་བཏགས་ཡོད་

འདོགས་ཟེར་ན། ཕྱིའི་རྒྱུ་ས་བོན་བརྫུན་པ་དང་། ནང་གི་རྒྱུ་མ་རིག་པ་
བརྫུན་པ་ལས།འབྲས་བུ་བརྫུན་པ་མྱུ་གུ་དང་འདུ་བྱེད་ཀྱི་ལས་ལ་
སོགས་པ་སྐྱེ་བ་ཡོད་པར་ཐལ།ཤིང་རྟའི་ཚོགས་པ་བརྫུན་པ་བཏགས་
ཡོད་པ་དེ་ལ། ཤིང་རྟ་བརྫུན་པ་བཏགས་ཡོད་པ་དེ་འདོགས་པའི་ཕྱིར།
གཞན་ཡང་། བུམ་པ་རྡུལ་རྫས་བརྒྱད་འདུས་འབྱར་བའི་གཞི་དེ་དང་།
བུམ་པའི་ཡན་ལག་ཚོགས་པའི་དབྱིབས་བུམ་པ་མ་ཡིན་པར་ཐལ།
( ༡༥༦ན)ཤིང་རྟའི་དབྱིབས་ཤིང་རྟ་མ་ཡིན་པའི་ཕྱིར། གཞན་ཡང་།
བུམ་པའི་ཡན་ལག་གི་ཚོགས་པའི་དབྱིབས་བུམ་པ་མ་ཡིན་པར་ཐལ།
མཐའ་གཞི་ལས་སྐྱེ་བ་འགོག་བྱེད་ཀྱི་རིགས་པ་ལ་བརྟེན་ནས་བུམ་
པའི་བཏགས་གཞི་རྡུལ་རྫས་བརྒྱད་རང་བཞིན་གྱིས་སྐྱེ་བ་གོང་དུ་
བཀག་ཟིན་པའི་ཕྱིར།
༈ གསུམ་པ་རྩོད་པ་སྤོང་བ་ལ། ཁ་ཅིག་ན་རེ། ཤིང་རྟ་མེད་པར་
ཐལ༑ ཤིང་རྟ་བཏགས་དོན་བཙལ་བའི་ཚེ་ན་མཐའ་བདུན་གང་རུང་
དུ་མ་གྲུབ་པའི་ཕྱིར། ཟེར་ན་མ་ཁྱབ། འདོད་ན། ཤིང་རྟ་ལོན་ཤིག་
ཆོས་ཤིག །ཅེས་པའི་ཐ་སྙད་མི་འཐད་པར་ཐལ། འདོད་པའི་ཕྱིར་ཟེར་
ན༑ འོ་ན་ཁྱོད་རང་གི་ལུགས་ལ་དེ་ལྟ་བུའི་ཐ་སྙད་མི་འཐད་པར་ཐལ།
ཤིང་རྟ་མེད་པའི་ཕྱིར། དེར་ཐལ། ཁྱོད་ཀྱི་ཤིང་རྟ་བཏགས་དོན་བཙལ་
བའི་ཚེ་ན། མཐའ་བདུན་གང་རུང་དུ་གྲུབ་པའི་སྒོ་ནས་གྲུབ་པར་
འདོད་པ་གང་ཞིག །ཤིང་རྟ་མཐའ་བདུན་གང་རུང་དུ་གྲུབ་པ་གོང་དུ་
བཀག་ཟིན་པའི་ཕྱིར། དེས་ན་ཤིང་རྟ་དོན་དམ་དུ་མེད་ཅིང་ཐ་སྙད་
དུ་ཡོད་དེ། དོན་དམ་དང་ཐ་སྙད་དུ་ཡང་བཏགས་དོན་བཙལ་བའི་ཚེ་

ན་མཐའ་བདུན་པོ་གང་དུ་མ་གྲུབ་པ་གང་ཞིག །འཇིག་རྟེན་ན་ཤིང་
རྟའི་ཐ་སྙད་སྐྱོན་མེད་དུ་ཡོད་པའི་ཕྱིར།
བཞི་པ་ལ། ཤིང་རྟ་རང་གི་གདགས་གཞིའི་སྟེང་དུ་མ་བརྟགས་མ་
དཔྱད་པར་འཇིག་རྟེན་པའི་རིགས་པ་འདི་དག་ལ་བརྟེན་ནས་མིང་
གིས་ཐ་སྙད་ཀྱི་དོན་གཞན་ཡང་གྲུབ་པ་ཡིན་ཏེ། རང་གི་ཡན་ལག་ལ་
བལྟོས་ནས་ཡན་ལག་ཅན་དང་།རང་གི་ཆ་ཤས་ལ་བལྟོས་ནས་ཆ་
ཤས་ཅན་དང་། ཉེ་བར་ལེན་པའི་བླང་བྱ་ལ་བལྟོས་ནས་བྱེད་པ་པོ་
དང་༑ ཉེ་བར་བླང་བྱ་ལ་བལྟོས་ནས་ལེན་པ་པོ་ལ་སོགས་པའི་མིང་གི་
ཐ་སྙད་ཀྱང་གྲུབ་པའི་ཕྱིར། དྲུག་པ་དེ་ལྟར་བཀག་པ་ལ་མཐར་འཛིན་
གྱི་རྟོག་པ་སྤོང་སླ་བའི་ཡོན་ཏན་བསྟན་པ་ལ། དངོས་ཀྱི་དོན་དང་།
ཤིང་རྟ་དང་བདག་གི་ཐ་སྙད་རྣམས་དཔེ་དོན་དུ་སྦྱར་བ་དང་།
བརྟེན་ནས་བཏགས་པའི་བདག་ཁས་ལེན་པའི་ཡོན་ཏན་བསྟན་པ
དང་༑ མཁས་རྨོངས་ཀྱི་འཆིང་གྲོལ་གྱི་གཞིའི་བདག་ངོས་བཟུང་བ་
དང་བཞི་ལས། དང་པོ་ལ། དབུ་མ་པའི་ལུགས་འདིར་ནི་བདག་དེ་
ཕུང་པོའི་སྟེང་དུ་མིང་བརྡས་བཞག་( ༡༥༦བ)ཙམ་དུ་གྲུབ་པར་
བརྗོད་པར་བྱ་བ་ཡིན་ཏེ། བདག་དེ་མཐའ་བདུན་པོ་གང་རུང་དུ་མ་
གྲུབ་ཀྱང་། མིང་བརྡས་བཞག་ཙམ་ལ་བརྟེན་ནས་དེ་ཁོ་ན་ཉིད་ལ་
བདེ་བླག་ཏུ་འཇུག་པ་དང་༌། ཀུན་རྫོབ་ཀྱི་བདེན་པ་རྒྱུན་མི་ཆད་པའི་
དགོས་པ་ཡོད་པའི་ཕྱིར། དེར་ཐལ། དེ་ལ་བརྟེན་ནས་བདག་རང་
བཞིན་གྱིས་གྲུབ་པར་འདོད་པ་དེ་མ་རིག་པའི་ལིང་རྟོག་གི་བསྒྲིབས་
པའི་དབང་གིས་ཡིན་པར་ཤེས་ནས་རྣལ་འབྱོར་པས་བདག་རང་

བཞིན་གྱིས་མེད་པ་ལ་ངེས་པ་སྐྱེ་བར་འགྱུར་བའི་ཕྱིར། དེར་ཐལ།
བདག་རང་བཞིན་གྱིས་གྲུབ་ན་མཐའ་བདུན་པོ་གང་རུང་ཞིག་ཏུ་
གྲུབ་དགོས་པ་ལས། མཐའ་བདུན་པོ་གང་རུང་དུ་མ་གྲུབ་པའི་ཕྱིར།
ཁ་ཅིག །དབུ་མ་པ་རང་ལུགས་ལ། དམ་བཅའ་དང་ཁས་ལེན་སོགས་
མེད་དོ་ཟེར་ན། མི་འཐད་པར་ཐལ། བདག་མཐའ་བདུན་གང་རུང་དུ་
མ་གྲུབ་ཀྱང་། ཕུང་པོའི་སྟེང་དུ་མིང་བརྡས་བཞག་པ་ཙམ་དུ་འཇོག་
པའི་ལུགས་འདི་ལུགས་རྣམས་ཀྱི་ནང་ནས་མཆོག་ཡིན་པའི་ཕྱིར་དང་།
དེ་ལྟར་ཁས་ལེན་དགོས་པར་ཡང་གསུངས་པའི་ཕྱིར། ཁོ་ན་རེ། ཤིང་
རྟ་རང་བཞིན་གྱིས་མ་གྲུབ་ཀྱང་ཤིང་རྟའི་ཚོགས་པ་རང་བཞིན་གྱིས་
གྲུབ་པ་ཡིན་ནོ། །ཟེར་ན། དེ་མི་འཐད་པར་ཐལ། ཤིང་རྟ་རང་བཞིན་
གྱི་མ་གྲུབ་ན། ཤིང་རྟའི་ཡན་ལག་རང་བཞིན་གྱིས་མེད་དགོས། དེ་
རང་བཞིན་གྱིས་མེད་ན། ཤིང་རྟའི་ཡན་ལག་གི་ཚོགས་པ་ཡང་རང་
བཞིན་གྱིས་མེད་པར་འགྱུར་བའི་ཕྱིར། དེར་ཐལ། དཔེར་ན། ཤིང་རྟ་
མེས་འཚིག་ན། ཤིང་རྟའི་ཡན་ལག་གི་ཚོགས་པ་ཡང་མེས་འཚིག་
དགོས་པ་དེ་བཞིན་དུ། མཐར་ཐུག་དཔྱོད་པའི་རིགས་ཤེས་ཚད་མས་
ཤིང་རྟ་རང་བཞིན་གྱིས་གྲུབ་པ་བསྲེགས་པ་ན། ཤིང་རྟའི་ཡན་ལག་གི་
ཚོགས་པ་རང་བཞིན་གྱིས་གྲུབ་པ་ཡང་བསྲེག་པར་འགྱུར་བའི་ཕྱིར།
ཁ་ཅིག །ཤིང་རྟ་མེད་ན་ཤིང་རྟའི་ཡན་ལག་མེད་མི་དགོས་པར་ཐལ།
ཤིང་རྟ་བཤིག་པའི་ཚེ་ན། ཤིང་རྟ་མེད་ཀྱང་ཤིང་རྟའི་ཡན་ལག་ཡོད་
པའི་ཕྱིར། ཟེར་ན། དེ་མི་འཐད་པར་ཐལ། ཡན་ལག་དེ་རྣམས་སྔར་
ཤིང་རྟ་དང་བདག་གཅིག་ཏུ་འབྲེལ་མྱོང་བའི་དབང་གིས་ཤིང་རྟའི་

ཐ་སྙད་བྱེད་ཀྱང་། དེ་ཤིང་རྟའི་ཡན་ལག་མ་ཡིན་པའི་ཕྱིར། དེའི་དུས་
སུ་ཤིང་རྟ་མེད་པའི་ཕྱིར་དང་། ཤིང་རྟ་དང་དེའི་ཡན་ལག་གི་ཐ་སྙད་
( ༡༥༧ན)མི་ཤེས་པའི་གང་ཟག་གིས་ཡན་ལག་དེ་དག་ཤིང་རྟའི་
ཡན་ལག་ཏུ་མི་འཛིན་པའི་ཕྱིར། གཉིས་པ། ཤིང་རྟ་དང་བདག་གི་ཐ་
སྙད་དཔེ་དོན་དུ་སྦྱར་བ་ལ། བདག་ཕུང་པོ་ལྔ་དང་སྐྱེ་མཆེད་དྲུག་
སོགས་ལ་བལྟོས་ནས་ཉེ་བར་ལེན་པ་པོ་དང་། ལས་སུ་བྱེད་པ་པོ་དང་
ཕུང་པོ་དང་སྐྱེ་མཆེད་དེ་དག་བདག་ལ་བལྟོས་ནས། ཉེ་བར་བླང་བྱ་
དང་༑ ལས་སུ་བྱ་བར་མིང་བརྡས་བཞག་ཙམ་དུ་འཇོག་པ་ཡིན་ཏེ།
དཔེར་ན་ཤིང་རྟ་དེ་རང་གི་ཡན་ལག་ལ་བལྟོས་ནས་ཡན་ལག་ཅན་
དང་༑ ཆ་ཤས་ལ་བལྟོས་ནས་ཆ་ཤས་ཅན་སོགས་སུ་འཇོག་པ་ལྟ་བུ་
ཡིན་པའི་ཕྱིར། གསུམ་པ་ལ། བདག་རང་བཞིན་གྱིས་གྲུབ་པའི་དངོས་
པོར་མེད་པས། བརྟེན་མི་བརྟེན་གང་རུང་དུ་རང་བཞིན་གྱིས་མ་གྲུབ་
སྟེ༑ བརྟེན་པ་རྟག་པར་ཡང་རང་བཞིན་གྱིས་མ་གྲུབ། མི་བརྟེན་པ་མི་
རྟག་པར་ཡང་རང་བཞིན་གྱིས་མ་གྲུབ་པའི་ཕྱིར། དང་པོ་དེར་ཐལ།
བདག་རྟག་པར་རང་བཞིན་གྱིས་གྲུབ་ན་སྐྱེ་བ་སྔ་ཕྱིའི་བདག་གཉིས་
པོ་དེ་གཅིག་ཏུ་འགྱུར་བ་དང་། སྐྱེ་བ་སྔ་ཕྱིའི་ཕུང་པོ་གཉིས་འབྲེལ་
མེད་དོན་གཞན་ཡིན་པ་དེ་བཞིན་དུ། སྐྱེ་བ་སྔ་ཕྱི་དྲན་པ་མེད་པའི་
སྐྱོན་དུ་འགྱུར་པའི་ཕྱིར། ཕྱི་མ་དེར་ཐལ། བདག་མི་རྟག་པར་རང་
བཞིན་གྱིས་གྲུབ་ན། ཕུང་པོ་ལས་དོན་གཞན་པའི་བདག་མེད་པས་
ཕུང་པོ་སྐད་ཅིག་སྔ་ཕྱིར་སྐྱེ་འཇིག་བྱེད་པ་དེ་བཞིན་དུ་བདག་རང་
བཞིན་གྱིས་གྲུབ་པའི་སྐྱེ་འཇིག་བྱེད་དགོས། དེ་ལྟ་ན། བདག་སྐད་ཅིག་

སྔ་ཕྱི་གཉིས་པོ་དེ་འབྲེལ་མེད་དོན་གཞན་དུ་འགྱུར་བའི་སྐྱོན་ཡོད་
པའི་ཕྱིར་དང་། བདག་དེ་བདག་གི་ཉེ་བར་བླང་བྱ་ཡིན་དགོས་པའི་
སྐྱོན་ཡོད་པའི་ཕྱིར། དེས་ན་བདག་དེ་ཕུང་པོའི་སྟེང་དུ་མིང་བརྡས་
བཏགས་པ་ཙམ་དུ་བཞག་པ་ལ་དགོས་པ་ཡོད་དེ། བདག་དང་ཕུང་པོ་
མི་རྟག་པར་ལྟ་བ་དང་། རྟག་མི་རྟག་གཉིས་ཀར་ལྟ་བ་དང་། གཉིས་
ཀ་མ་ཡིན་པར་ལྟ་བ་ལ་སོགས་པའི་ལུང་མ་བསྟན་གྱི་ལྟ་ངན་དེ་
རྣམས་མི་འབྱུང་བའི་དགོས་པ་ཡོད་པའི་ཕྱིར། དེ་སྐད་དུ་ཡང་རྩ་ཤེ་
ལས༑ རྟག་དང་མི་རྟག་ལ་སོགས་བཞི། །ཞི་བ་འདི་ལ་ག་ལ་ཡོད། །
མཐའ་དང་མཐའ་( ༡༥༧བ) མེད་ལ་སོགས་བཞི། །ཞི་བ་འདི་ལ་ག་
ལ་ཡོད། །ཅེས་གསུངས་པའི་ཕྱིར། བཞི་པ་ལ། བདག་རང་བཞིན་གྱིས་
མ་གྲུབ་ཀྱང་། མཁས་རྨོངས་རྣམས་ཀྱི་འཆིང་གྲོལ་གྱི་གཞིར་གྱུར་པའི་
བདག་འཇོག་པའི་ཚུལ་ཡོད་དེ།མཐའ་བདུན་གང་རུང་དུ་བཟུང་ན་
བྱིས་པ་རྣམས་འཆིང་བར་འགྱུར་ཞིང་།གང་རུང་དུ་མ་བཟུང་ན་རྣལ་
འབྱོར ་པ ་རྣམས ་གྲོལ ་བར ་འགྱུར་བའི ་གཞི་བྱེད་པའི་ང་ཙམ་དེ།
འཆིང་གྲོལ་གྱི་གཞིར་གྱུར་པའི་བདག་ཏུ་འཇོག་པའི་ཕྱིར། ཇི་ལྟར་
འཆིང་བའི་ཚུལ་ཡོད་དེ། མུ་སྟེགས་བྱེད་ཀྱི་བདག་འཚོལ་བྱེད་ཀྱི་
རིགས་པ་དེས་ཕུང་པོ་བདག་ཏུ་མ་རྙེད་པ་ན། ་ཕུང་པོ་ལས་དོན་
གཞན་གྱིས་བདག་རང་བཞིན་གྱིས་གྲུབ་པར་བཟུང་། དེ་ལ་བརྟེན་
ནས་ང་ཡི་བར་ཞེན་དེ་ལ་བརྟེན་ནས་འཆིང་བར་བྱེད་པའི་ཕྱིར་དང་།
དབུ་མ་རང་རྒྱུད་པ་མན་ཆད་ཀྱི་ནང་སྡེ་རྣམས་ཀྱི་ཕུང་པོ་ལས་དོན་
གཞན་པའི་བདག་འགོག་བྱེད་ཀྱི་རིགས་པ་དེས་ཕུང་པོ་ལས་དོན་

གཞན་པའི་བདག་ཁེགས་ནས་མ་མཐོང་བ་ན། ཕུང་པོ་རང་བཞིན་
གྱིས་གྲུབ་པའི་བདག་ཏུ་བཟུང་། དེ་ལ་བརྟེན་ནས་ང་ཡི་བ་ལ་ཞེན་དེ་
ལ་བརྟེན་ནས་འཆིང་བར་བྱེད་པའི་ཕྱིར།
གཉིས་པ་བདག་གི་བ་རང་བཞིན་གྱིས་གྲུབ་པ་བཀག་པ་ལ། མིག་
སྣ་སོགས་ནང་གི་ཆོས་དང་། ཟས་གོས་གནས་མལ་སོགས་ཕྱི་ནང་གི་
བདག་གི་བ་རྣམས་ཀྱང་རང་བཞིན་གྱིས་མ་གྲུབ་སྟེ། བདག་རང་
བཞིན་གྱིས་མ་གྲུབ་པའི་ཕྱིར། ཁྱབ་སྟེ། དཔེར་ན། རྫ་མཁན་མེད་པས།
དེས་བྱས་པའི་རྫ་བུམ་མེད་པ་ལྟ་བུ་ཡིན་པའི་ཕྱིར། བདག་དང་བདག་
གི་བ་རང་བཞིན་གྱིས་མ་གྲུབ་པར་གཏན་ལ་ཕབ་པ་ལ་དགོས་པ་ཡོད་
དེ༑ རྣལ་འབྱོར་པས་དེ་གཉིས་རང་བཞིན་གྱིས་མ་གྲུབ་པ་རྟོགས་ཤིང་
གོམས་པར་བྱས་པ་ལ་བརྟེན་ནས། གྲོལ་བ་མྱ་ངན་འདས་ཐོབ་པའི་
དགོས་པ་ཡོད་པའི་ཕྱིར།
བདག་དང་ཤིང་རྟའི་དཔྱད་པ།
དངོས་པོ་གཞན་ལ་བསྒྲེ་ཚུལ།
གསུམ་པ། བདག་དང་ཤིང་རྟའི་དཔྱད་པ་དངོས་པོ་གཞན་ལ་བསྒྲེ་
བར་བསྟན་པ་ལ། བུམ་སྣམ་སོགས་ཀྱི་དངོས་པོ་ལ་བསྒྲེ་བ་དང༌། རྒྱུ་
འབྲས་སོགས་ཀྱི་དངོས་པོ་ལ་བསྒྲེ་བ་དང༌། དེ་ལ་གཞན་གྱིས་རྩོད་པ་
སྤོང་བ་དང་གསུམ་ལས། དང་པོ་ལ། བདག་དང་ཤིང་རྟའི་དཔྱད་པ་
དེ་དག་དངོས་པོ་གཞན་ལ་ཡང་མཚུངས་ཏེ། བདག་དང་ཤིང་རྟ་
བཏགས་དོན་བཙལ་བའི་ཚེ་ན་མཐའ་( ༡༥༨ན)བདུན་པོ་གང་

རུང་དུ་མ་གྲུབ་པས་རང་གི་བཏགས་གཞིའི་སྟེང་དུ་མིང་བརྡས་
བཞག་པ་ཙམ་ཡིན་པ་དེ་བཞིན་དུ། བུམ་པ་སྣམ་བུ་རེ་ལྡེ་དམག་ནས་
བཟུང་སྟེ། མགྲོན་གནས་ཀྱི་བར་རྣམས་ཀྱང་བཏགས་དོན་བཙལ་བའི་
ཚེ་ན་མཐའ་བདུན་པོ་གང་རུང་དུ་མ་གྲུབ་པས།རང་གི་བཏགས་
གཞིའི་སྟེང་དུ་མིང་བརྡས་གཞག་པ་ཙམ་ཡིན་པའི་ཕྱིར། དེ་ཡང་
འཇིག་རྟེན་གྱི་སྐྱེ་བོས་ཐ་སྙད་སྐྱོན་མེད་ཇི་ལྟར་བྱས་པ་ལྟར་དུ་ཐ་
སྙད་ཀྱི་རྣམ་གཞག་འཐད་པ་ཡིན་ཏེ། སྟོན་པ་སངས་རྒྱས་ཀྱིས་ཐ་སྙད་
འཇིག་རྟེན་དང་མི་འགལ་བར་འཇོག་པའི་ཕྱིར། དེ་སྐད་དུ་ཡང་།
དཀོན་མཆོག་བརྩེགས་པ་ལས། འཇིག་རྟེན་པ་ང་དང་ལྷན་ཅིག་རྩོད་
ཀྱི༑ ང་ནི་འཇིག་རྟེན་དང་མི་རྩོད་དེ། གང་འཇིག་རྟེན་ན་ཡོད་པར་
འདོད་པ་དེ་ནི་ངས་ཀྱང་ཡོད་པར་བཞེད་དོ། །གང་འཇིག་རྟེན་ན་
མེད་པར་འདོད་པ་དེ་ནི་ང་ཡང་མེད་པར་བཞེད་དོ་ཞེས་གསུངས་
པའི་ཕྱིར། ཐ་སྙད་ཇི་ལྟར་བྱེད་པའི་ཚུལ་ཡང་ཡོད་དེ། གྱོ་མོ་དེ་རྫ་བུམ་
གྱི་ཡན་ལག་དང་། རྫ་བུམ་དེའི་ཡན་ལག་ཅན་དང་། མི་རིས་སྔོ་སངས་
ལ་སོགས་པ་དེའི་ཡོན་ཏན་དང༌། རྫ་བུམ་དེའི་ཡོན་ཏན་ཅན་དང་།
ཡུལ་ཡིད་འོང་ལ་ལྷག་པར་ཆགས་པའི་གང་ཟག་ཆགས་པ་ཅན་དང་།
ཡུལ་ཡིད་འོང་ལ་རང་སྟོབས་ཀྱིས་སྲེད་པའི་སེམས་པ་དེ་འདོད་
ཆགས་དང་། དེ་བཞིན་དུ་བསྲེག་བྱ་སྲེག་བྱེད་དང་མཚན་ཉིད་མཚོན་
བྱ་ལ་སོགས་པའི་ཐ་སྙད་བྱེད་པའི་ཕྱིར། དེ་དག་ཐམས་ཅད་རང་
བཞིན་གྱིས་མ་གྲུབ་སྟེ། ཤིང་རྟ་བཞིན་དུ་རང་གི་བཏགས་གཞིའི་སྟེང་
དུ་མིང་བརྡས་བཞག་ཙམ་ཡིན་པའི་ཕྱིར། 

གཉིས་པ་རྒྱུ་འབྲས་ཀྱི་དངོས་པོ་ལ་སྦྱོར་ཚུལ་ལ། རྒྱུ་འབྲས་གཉིས་
པོ་དེ་ཡང་ཕན་ཚུན་བལྟོས་ནས་གྲུབ་པ་ཡིན་ཏེ། རྒྱུས་འབྲས་བུ་མི་
བསྐྱེད་ན་རྒྱུར་བཞག་ཏུ་མེད། རྒྱུས་འབྲས་བུ་བསྐྱེད་པས་རྒྱུ་འབྲས་བུ་
ལ་བལྟོས་པ་དང་། འབྲས་བུ་རྒྱུ་ལས་མི་སྐྱེ་ན་འབྲས་བུ་རྒྱུ་མེད་དུ་
འགྱུར་བས་འབྲས་བུ་རྒྱུས་བསྐྱེད་པས་འབྲས་བུ་རྒྱུ་ལ་བལྟོས་པའི་ཕྱིར།
དེས་ན་རྒྱུ་འབྲས་རང་བཞིན་གྱིས་མ་གྲུབ་སྟེ། དེ་གཉིས་ཕན་
ཚུན་བལྟོས་ནས་གྲུབ་པ་ཡིན་པའི་ཕྱིར། དེ་ལྟ་མ་( ༡༥༨བ)ཡིན་
པར་རྒྱུ་འབྲས་རང་བཞིན་གྱིས་གྲུབ་ན་རྒྱུ་དེ་འབྲས་བུའི་སྔ་རོལ་དུ་
བྱུང་ངམ་ཕྱི་རོལ་ཏུ་བྱུང་ངམ། དུས་མཉམ་དུ་བྱུང་བ་དག་ལས་གང་
ཡིན༑ དང་པོ་ལྟར་ན་རྒྱུའི་དུས་སུ་རྒྱུ་རྒྱུར་འཇོག་པའི་འབྲས་བུ་ཡོད་
པར་ཐལ། རྒྱུ་འབྲས་བུའི་སྔ་རོལ་དུ་རང་བཞིན་གྱིས་གྲུབ་པའི་ཕྱིར།
གཉིས་པ་ལྟར་ན། འབྲས་བུ་རྒྱུ་མེད་ལས་སྐྱེས་པར་ཐལ། འབྲས་བུ་
རྒྱུའི་སྔ་རོལ་དུ་སྐྱེས་པའི་ཕྱིར། གསུམ་པ་ལྟར་ན་མི་འཐད་དེ། རྒྱུའི་
དུས་སུ་གྲུབ་ཟིན་པ་སླར་ཡང་རྒྱུ་ལས་སྐྱེས་པ་ལ་དགོས་པ་མེད་པའི་
ཕྱིར༑  གཞན་ཡང་རྒྱུ་འབྲས་རང་བཞིན་གྱིས་གྲུབ་ན་རྒྱུ་འབྲས་གཉིས་
ཕྲད་ནས་སྐྱེད་དམ་མ་ཕྲད་པར་སྐྱེད། དང་པོ་ལྟར་ན། རྒྱུ་འབྲས་
གཉིས་ནུས་པ་གཅིག་པར་ཐལ། རྒྱུས་འབྲས་བུ་ཕྲད་ནས་རང་བཞིན་
གྱིས་བསྐྱེད་པའི་ཕྱིར། འདོད་ན། དེ་གཉིས་བསྐྱེད་བྱ་སྐྱེད་བྱེད་མ་ཡིན་
པར་ཐལ། འདོད་པའི་ཕྱིར། གཉིས་པ་ལྟར་ན། མ་ཕྲད་པར་ཐམས་
ཅད་ཀྱིས་ཐམས་ཅད་བསྐྱེད་པར་ཐལ། རྒྱུས་འབྲས་བུ་མ་ཕྲད་པར་
རང་བཞིན་གྱིས་བསྐྱེད་པའི་ཕྱིར། འདོད་མི་རིགས་ཏེ། ཕྲད་མ་ཕྲད་

གང་རུང་མ་ཡིན་པའི་ཕྱིར། ཡང་རྒྱུས་འབྲས་བུ་མི་བསྐྱེད་དེ། ཁྱོད་
ཀྱིས་རྒྱུས་འབྲས་བུ་བསྐྱེད་པ་དེ་ཐ་སྙད་བཏགས་པ་ཙམ་གྱིས་མ་ཚིམ་
པར་བཏགས་དོན་བཙལ་བའི་ཚེ་ན་རྙེད་པའི་སྒོ་ནས་བསྐྱེད་པར་
ཁས་བླངས་པའི་ཕྱིར། གཞན་ཡང་འབྲས་བུ་རང་བཞིན་གྱིས་མ་གྲུབ་
པར་ཐལ། རྒྱུས་འབྲས་བུ་རང་བཞིན་གྱིས་མི་བསྐྱེད་པའི་ཕྱིར། འདོད་
ན༑ རྒྱུ་རང་བཞིན་གྱིས་མ་གྲུབ་པར་ཐལ། འབྲས་བུ་རང་བཞིན་གྱིས་
མ་གྲུབ་པ་གང་ཞིག །རྒྱུ་དང་བྲལ་བའི་འབྲས་བུ་མེད་པའི་ཕྱིར། དེས་
ན་དབུ་མ་པ་རང་ལུགས་ལ་རྒྱུ་འབྲས་གཉིས་མེད་པའི་སྐྱོན་མེད་ཅིང་།
འཇིག་རྟེན་ན་གྲགས་པའི་དངོས་པོ་རྣམས་ཀྱང་ཡོད་པ་ཡིན་ཏེ། རྒྱུ་
འབྲས་གཉིས་སྒྱུ་མའི་རྒྱུ་འབྲས་བཞིན་དུ་ནང་ཕན་ཚུན་བལྟོས་ནས་
གྲུབ་ཅིང་། འཇིག་རྟེན་གྱི་ཐ་སྙད་ཙམ་དུ་ཡོད་པའི་ཕྱིར།
གསུམ་པ་རྩོད་པ་སྤོང་བ་ལ། རྒྱུ་འབྲས་རང་བཞིན་གྱིས་གྲུབ་པ་
བཀག་པ་ལ། སྐྱོན་མཚུངས་པའི་རྩོད་པ་བཀོད་པ་དང་། རང་ལ་སྐྱོན་
ས་པའི་ལན་བསྟན་པ་དང་གཉིས་ལས། དང་པོ་ལ་ཁ་ཅིག་ན་
( ༡༥༩ན)རེ༑ ཁྱོད་ཀྱི་རྒྱུ་འབྲས་ཕྲད་མ་ཕྲད་བཏགས་ནས་རྒྱུ་འབྲས་
རང་བཞིན་གྱིས་གྲུབ་པ་འགོག་པ་དེ་མི་རིགས་པར་ཐལ། དེ་འགོག་ན་
དེ་ལྟ་བུའི་སུན་དབྱུང་བྱེད་དེས་རྒྱུ་འབྲས་རང་བཞིན་གྱིས་གྲུབ་པར་
དམ་བཅའ་བ་དང་ཕྲད་ནས་སུན་དབྱུང་ངམ། མ་ཕྲད་པར་སུན་
དབྱུང་། དང་པོ་ལྟར་ན། དེ་གཉིས་ནུས་པ་གཅིག་ཏུ་འགྱུར་བས་སུན་
དབྱུང་བྱ་དབྱུང་བྱེད་ཀྱི་ཁྱད་པར་མེད་པར་འགྱུར་བའི་ཕྱིར་དང་།
གཉིས་པ་ལྟར་ན། མ་ཕྲད་པར་ཐམས་ཅད་ཀྱིས་ཐམས་ཅད་སུན་

དབྱུང་བར་འགྱུར་བའི་ཕྱིར། དེ་གཉིས་པོ་གང་རུང་མ་ཡིན་པའི་སུན་
དབྱུང་ཚུལ་གཅིག་མེད་པའི་ཕྱིར། དེས་ན་འབྲས་བུ་རང་བཞིན་གྱིས་
གྲུབ་སྟེ། དེ་འགོག་བྱེད་ཀྱི་སུན་འབྱིན་དེ་སུན་དབྱུང་བྱ་དབྱུང་བྱེད་
ཕྲད་མ་ཕྲད་བཏགས་པའི་ཐལ་བ་མཚུངས་པས། དེ་ལ་རྒྱུ་འབྲས་རང་
བཞིན་གྱིས་གྲུབ་པ་འགོག་པའི་ནུས་པ་མེད་པའི་ཕྱིར། གཞན་ཡང་།
ཁྱོད་ཀྱིས་རྒྱུ་འབྲས་གཉིས་རང་བཞིན་གྱིས་མ་གྲུབ་པར་འདོད་པ་དེ་
སངས་རྒྱས་དང་། བྱང་ཆུབ་སེམས་དཔའ་ལ་སོགས་པའི་སྐྱེས་བུ་དམ་
པ་རྣམས་ཀྱི་བཞེད་པར་མི་འགྱུར་ཏེ། དེ་ལ་ཡང་ཐལ་བ་མཚུངས་ཤིང་
སྒྲུབ་བྱེད་ཀྱི་རིགས་པ་ཡང་དག་མེད་པས་མཐའ་ཆད་ཀྱི་རིགས་པ་
ཡིན་ཞིང་། དངོས་པོ་རྣམས་ལ་སྐུར་འདེབས་སུ་འགྱུར་བའི་ཕྱིར།
གཞན་ཡང་། · མ་ཕྲད་པར་སྐྱེ་ན། མ་ཕྲད་པར་ཐམས་ཅད་ཀྱིས་ཐམས་
ཅད་སྐྱེ་དགོས་པས་དེ་ཡང་མི་འཐད་པར་ཐལ། རྡོ་ཁབ་ལེན་གྱི་ལྕགས་
དང་མ་ཕྲད་པར་ལྕགས་འདྲེན་པར་བྱེད་པའི་ཕྱིར་དང་། མིག་གི་
དབང་པོས་གཟུགས་དང་མ་ཕྲད་པར་ཡུལ་དུ་རུང་བ་དང་ཚོགས་པ་
ན་གཟུགས་མཐོང་བའི་ཕྱིར། གཞན་ཡང་། རྒྱུ་འབྲས་རང་བཞིན་གྱིས་
གྲུབ་སྟེ། དེ་ལྟ་མ་ཡིན་ན་རང་ལུགས་ལ་རྒྱུ་འབྲས་བཞག་ཏུ་མེད་ཅིང་། 
གཞན་ལུགས་འགོག་པ་གཙོ་བོར་བྱེད་པ་ཁྱོད་སུན་ཅི་འབྱིན་གྱི་རྒོལ་
བ་པོར་འགྱུར་བའི་ཕྱིར།
གཉིས་པ་རང་ལ་སྐྱོན་མི་མཚུངས་པའི་ལན་བཤད་པ་ལ།  རང་
ལུགས་ལ་སུན་འབྱིན་སྒྲུབ་པ་འཐད་ཚུལ་བཤད་པ་དང་། གཞན་གྱི་
ཐལ་བ་མི་མཚུངས་པའི་རྒྱུ་མཚན་གསལ་བར་བཤད་པ་དང་། རང་

ཉིད་ཀྱི་དངོས་པོ་རང་བཞིན་གྱིས་མེད་པར་སྒྲུབ་ནུས་པ་དེ་བཞིན་དུ།
གཞན་གྱི་དེ་ལས་ལྡོག་སྟེ་( ༡༥༩བ) སྒྲུབ་མི་ནུས་པ་དང་། འདིར་མ་
བཤད་པའི་སུན་འབྱིན་ལྷག་མ་ཤེས་པར་བྱེད་པའི་ཚུལ་དང་བཞི་ལས།
དང་པོ་ལ་ཐ་སྙད་དུ་གཞན་ལུགས་སུན་འབྱིན་པ་ཁས་ལེན་ཚུལ་དང་།
རང་ལུགས་སྒྲུབ་པ་ཁས་ལེན་ཚུལ་གཉིས་ལས། དང་པོ་ལ། རྒྱུ་འབྲས་
ཕྲད་མ་ཕྲད་བཏགས་པའི་སྒོ་ནས་རྒྱུ་འབྲས་རང་བཞིན་གྱིས་གྲུབ་
བཀག་པ་ལ། ོ ཾ ཿ ཁྱོད་ཀྱིས་སུན་དབྱུང་བྱ་དབྱུང་བྱེད་ཕྲད་མ་ཕྲད་
བརྟགས་ནས། མཚུངས་སོ་ཞེས་རྩོད་པ་དེ་མི་རིགས་པར་ཐལ། ཁྱོད་ཀྱི་
བསྐྱེད་བྱ་སྐྱེད་བྱེད་རང་བཞིན་གྱིས་གྲུབ་པར་ཁས་བླངས། ཁོ་བོས་
སུན་དབྱུང་བྱ་དབྱུང་བྱེད་དང་རྒྱུ་འབྲས་རང་བཞིན་གྱིས་གྲུབ་པར་
ཁས་མ་བླངས་པའི་ཕྱིར། ཁྱབ་སྟེ། རང་བཞིན་གྱིས་གྲུབ་ན། ཐ་སྙད་
བཏགས་པའི་བཏགས་དོན་བཙལ་བའི་ཚེ་ན་རྙེད་དགོས། རང་བཞིན་
གྱིས་མ་གྲུབ་པ་ལ། དེ་ལྟར་རྙེད་མི་དགོས་པའི་ཕྱིར།
གཉིས་པ་རང་ལུགས་སྒྲུབ་པ་ཁས་ལེན་ཚུལ་ལ། རང་བཞིན་གྱིས་
གྲུབ་པའི་བསྒྲུབ་བྱ་སྒྲུབ་བྱེད་ཀྱི་འཐད་པ་དང་བྲལ་ཡང་། གདོད་པ་
དང་འདྲ་བའི་སྟོང་ཉིད་རྟོགས་པའི་ཐོས་བསམ་སྒོམ་གསུམ་གྱི་ཤེས་
རབ་གསུམ་གྱིས། ། མ་རིག་པའི་དྲི་མ་སྦྱང་ཞིང་བདེན་མེད་སྒྲུབ་པའི་
གཅིག་དུ་བྲལ་དང་། རྟེན་འབྲེལ་ལ་སོགས་པའི་གཏན་ཚིགས་རྣམས
འཐད་པ་ཡིན་ཏེ། དཔེར་ན་གཟུགས་བརྙན་ལ་བརྟེན་ནས་ཉི་མ་དང་
བྱད་བཞིན་གྱི་ཁྱད་པར་རྣམས་ཤེས་པར་འགྱུར་ཞིང་། གཟུགས་
བརྙན་དེ་ཡང་ཉི་མ་དང་ཕྲད་མ་ཕྲད་མ་བརྟགས་པར་བརྫུན་པར་སྐྱེ་

བ་དང་། བརྫུན་པ་དེས་ཀྱང་བྱད་བཞིན་ལ་ཆགས་པའི་དྲི་མ་སེལ་
བའི་བྱ་བ་བྱེད་ནུས་པ་ལྟ་བུ་ཡིན་པའི་ཕྱིར། གཉིས་པ། གཞན་གྱིས་
ཐལ་བ་མི་མཚུངས་པའི་རྒྱུ་མཚན་གསལ་བར་བཤད་པ་ལ། རྒྱུ་འབྲས་
ཕྲད་མ་ཕྲད་བརྟགས་པའི་སྒོ་ནས་རྒྱུ་འབྲས་རང་བཞིན་གྱིས་གྲུབ་པ་
བཀག་པ་ལ། སུན་དབྱུང་བྱ་དབྱུང་བྱེད་ཕྲད་མ་ཕྲད་བརྟགས་པའི་
ཐལ་བ་དེ་མི་མཚུངས་པའི་རྒྱུ་མཚན་ཡོད་དེ། བསྒྲུབ་བྱ་སྒྲུབ་བྱེད་དེ་
དག་རང་བཞིན་གྱིས་གྲུབ་པར་ཁས་བླངས་ན་དེ་ལྟར་མཚུངས་ཀྱང་།
ཁོ་བོས་དེ་དག་རང་བཞིན་གྱིས་གྲུབ་པར་ཁས་མ་བླངས་པས་ཁྱོད་
རང་ངལ་བ་ཙམ་དུ་ཟད་པའི་ཕྱིར། གསུམ་པ་རང་ཉིད་ཀྱི་དངོས་པོ་
རྣམས་རང་བཞིན་གྱིས་མེད་པར་སྒྲུབ་ནུས་པ་བཞིན་དུ། གཞན་གྱིས་
དེ་ལས་བཟློག་སྟེ་སྒྲུབ་མི་ནུས་པར་བསྟན་པ་ལ། དབུ་( ༡༦༠ན)མ་
པས་དངོས་སྨྲ་བའི་ངོ་བོར་གཟུགས་སོགས་བདེན་མེད་དུ་སྒྲུབ་ནུས་
པ་བཞིན་དུ།  དངོས་སྨྲ་བས་དབུ་མ་པའི་ངོར་གཟུགས་སོགས་བདེན་
གྲུབ་ཏུ་སྒྲུབ་མི་ནུས་ཏེ། དང་པོས་དེ་ལྟར་སྒྲུབ་པའི་ཚེ་རྒོལ་བ་སྔ་ཕྱི་
གཉིས་ཀ་ལ་མཐུན་སྣང་དུ་གྲུབ་པའི་གཟུགས་བརྙན་ལ་སོགས་པའི་
རྟགས་ཆོས་གཉིས་ལྡན་གྱི་མཐུན་དཔེ་ཡང་དག་འགོད་རྒྱུ་ཡོད། ཕྱི་
མས་དེ་ལྟར་སྒྲུབ་པའི་ཚེ་ན་རྒོལ་བ་སྔ་ཕྱི་གཉིས་ཀ་ལ་མཐུན་སྣང་དུ་
གྲུབ་པའི་རྟགས་ཆོས་གཉིས་ལྡན་གྱི་མཐུན་དཔེ་ཡང་དག་འགོད་རྒྱུ་
མེད་པའི་ཕྱིར།། །།
དངོས་རྣམས་མཐའ་དག་དངོས་པོ་མེད་པར་རྟོགས་སུ་ཞུགས་པ་
ནི༑ ཞེས་པའི་གཞུང་འདིས་རྟེན་འབྲེལ་གྱི་རྟགས་ལ་བརྟེན་ནས་མྱུ་གུ་

བདེན་མེད་དུ་སྒྲུབ་པ་དེའི་ཚེ། མཐུན་དཔེ་གཟུགས་བརྙན་གྱི་སྟེང་དུ་
རྟེན་འབྲེལ་ལ་བདེན་སྟོང་གིས་ཁྱབ་པ་ཚད་མས་མ་ངེས་པར་ཤེས་
འདོད་ཆོས་ཅན་གྱི་སྟེང་དུ་བདེན་མེད་ཚད་མས་ངེས་མི་ནུས་པར་
བསྟན་པ་ཡིན་ཏེ། དེ་སྐད་དུ་ཡང་། རྣམ་བཤད་དགོངས་པ་རབ་
གསལ་ལས། འདིས་ནི་བདེན་མེད་སྒྲུབ་པའི་གཏན་ཚིགས་རྟེན་འབྲེལ་
ལྟ་བུ་ལ་བདེན་མེད་ཀྱིས་ཁྱབ་པ་མཐུན་དཔེའི་སྟེང་དུ་མ་ངེས་པར།
བདེན་མེད་ཆོས་ཅན་གྱི་སྟེང་དུ་ཚད་མས་ངེས་པར་བྱར་མེད་པར་
གསུངས་སོ། །ཞེས་གསུངས་པའི་ཕྱིར། དེ་ལྟར་སྒྲུབ་པ་དེའི་ཚེ་ན་ཕྱི་
རྒོལ་ཡང་དག་དེས། མཐུན་དཔེ་གཟུགས་བརྙན་གྱི་སྟེང་དུ་རྟེན་
འབྲེལ་ལ་བདེན་སྟོང་གིས་ཁྱབ་པ་ཚད་མས་ངེས་ཀྱང་མཐུན་དཔེ་
བདེན་མེད་དུ་ཚད་མས་མ་ངེས་ཟེར་ན། ཕྱི་རྒོལ་དེས་མྱུ་གུའི་སྟེང་དུ་
དེ་འདྲ་བའི་ཁྱབ་པ་ཚད་མས་ངེས་པར་ཐལ། མྱུ་གུའི་སྟེང་དུ་དེ་ངེས་
ན༑ མྱུ་གུ་བདེན་མེད་དུ་ཚད་མས་ངེས་མི་དགོས་པའི་ཕྱིར། དེར་ཐལ།
མཐུན་དཔེ་གཟུགས་བརྙན་ལ་དེའི་ཕྱིར། འདོད་ན། མྱུ་གུ་བདེན་མེད་
དང་རྟེན་འབྲེལ་གྱི་གཞི་མཐུན་དུ་ཚད་མས་ངེས་པར་ཐལ། འདོད་
པའི་ཕྱིར། དེས་ན་དངོས་སྨྲ་བ་ཁྱོད་ཀྱི་སུ་ཞིག་གིས་རྦད་ཅིང་བཅོལ་
ནས༑ དར་གྱི་སྲིན་བུ་རང་གི་ཁ་མཆུས་འཆིང་བ་དེ་བཞིན་དུ།  སེམས་
ཅན་རྣམས་བདེན་འཛིན་ལྷན་སྐྱེས་ཀྱིས་བཅིངས་བཞིན་དུ་བདེན་
འཛི ན ་ཀུན ་བ ཏ ག ས ་ཀྱི ས་འཆིང་བར་བྱེད་པ་མི་རིགས་པར་ཐལ།
དངོས་པོ་རང་བཞིན་གྱིས་གྲུབ་པ་འགོག་བྱེད་ཀྱི་སུན་འབྱིན་དེ།  ཆོས་
མཐུན་གྱི་( ༡༦་བ)རྒོལ་བ་གང་གི་ཡང་བཟློག་པར་མི་ནུས་པའི་

ཕྱིར༑ གཞན་ཡང་། བདེན་འཛིན་ལྷན་སྐྱེས་ཀྱི་ཀུན་ནས་བསླངས་ནས།
རིགས་པ་ལྟར་སྣང་གིས་དངོས་པོ་རང་བཞིན་གྱིས་གྲུབ་པར་སྒྲུབ་པ་
དེ་མི་འཐད་པར་ཐལ། གཞལ་བྱ་རང་སྤྱི་གཉིས་དང་གཞལ་བྱེད་
མངོན་རྗེས་ཚད་མ་གཉིས་རང་བཞིན་གྱིས་གྲུབ་པའི་སྐབས་མེད་པའི་
ཕྱིར༑ ངེད་དབུ་མ་པ་སུན་ཅི་ཕྱིན་གྱི་རྒོལ་བ་པོ་ཡང་མ་ཡིན་ཏེ། དེ་ནི་
རང་ཕྱོགས་ཐ་སྙད་ཙམ་དུ་བཞག་ཏུ་མེད་གཞན་ཕྱོགས་འགོག་པ་
དོན་དམ་དུ་གྲུབ་པར་འདོད་པ་ཞིག་ཡིན་པ་ཞིག་ན། ངེད་དབུ་མ་པ་
དེ་ལྟ་བུ་མ་ཡིན་པའི་ཕྱིར། བཞི་པ། འདིར་མ་བཤད་པའི་སུན་འབྱིན་
ལྷག་མ་ཤེས་པར་བྱ་བའི་ཚུལ་ལ།ས་བོན་ལ་མྱུ་གུ་རྟེན་པས་རྟེན་
འབྱུང་དང་། ཕུང་པོ་ལ་བདག་རྟེན་པའི་རྟེན་འབྲེལ་གྱི་རྣམ་གཞག་
བྱེད་པ་དེའི་ཚེ་ན། དེའི་ལོག་ཕྱོགས་མཐའ་བཞི་འགོག་བྱེད་ཀྱི་རིགས་
པའི་སུན་འབྱིན་ལྷག་མ་རྒྱུ་འབྲས་ཕྲད་མ་ཕྲད་བརྟགས་པའི་སྒོ་ནས་
བཀག་པ་ལ། སུན་དབྱུང་བྱ་དབྱུང་བྱེད་ཕྲད་མ་ཕྲད་བརྟགས་པའི་སྒོ་
ནས་མཚུངས་པར་བསྒྲེ་བ་ལ་སྔ་ཕྱི་རང་བཞིན་གྱིས་གྲུབ་པར་ཁས་
ལེན་པའི་ཁས་ལེན་མེད་པའི་ལན་འདི་ཉིད་ཀྱང་དེ་དང་རིགས་པ་
མཚུངས་པའི་ཕྱིར། རྩོད་པ་གཞན་ལ་ཡང་ལན་བསྟན་པར་བྱ་བ་ཡིན་
ཏེ༑ འདིའི་སྒོ་ནས་ལན་དོན་མཐུན་ཐེབས་གཞན་གྱིས་མི་ཐེབས་པའི་
ཕྱིར༑ མདོར་བསྡུ་ན། · ཆོས་དང་གང་ཟག་ཐམས་ཅད་རང་བཞིན་གྱིས་
མ་གྲུབ་སྟེ། དེ་གཉིས་རང་བཞིན་གྱིས་གྲུབ་པ་ཚད་མས་མི་འགྲུབ་
ཅིང་༑ དེ་གཉིས་རང་བཞིན་གྱིས་མ་གྲུབ་པར་དམ་བཅས་པ་ལ་ཆོས་
མཐུན་གྱི་རྒོལ་བ་སུ་ཡང་མེད་པའི་ཕྱིར། འབྲས་བུའི་རྣམ་གཞག་ལ་

སོགས་པ་ནི་གཞན་དུ་ཤེས་པར་བྱའོ།། །།
བཤད་པ་མཐར་ཕྱིན་ཚུལ།
རབ་འབྱམས་ཞིང་གི་རྒྱལ་དང་དེ་སྲས་ཀྱིས། །ལེགས་པར་བསྔགས་
པའི་རྒྱས་འབྲིང་བསྡུས་གསུམ་གྱི། །དངོས་བསྟན་སྟོང་ཉིད་རིམ་པ་
ལུང་རིགས་ཀྱིས། །རྫོགས་པར་འགྲེལ་པ་ཀླུ་སྒྲུབ་གཞུང་ལུགས་མཆོག །
ཚུལ་བཞིན་འགྲེལ་མཛད་དཔལ་ལྡན་ཟླ་བ་ཡིས། །འགྲེལ་མཛད་
གཞན་དང་ཐུན་མོང་མ་ཡིན་པ། །རང་བཞིན་མེད་ཅིང་མིང་བརྡས་
བཞག་ཙམ་ལ། །འཆིང་གྲོལ་ཆེས་འཐད་མཐའ་བྲལ་དབུ་མའི་ལམ། །
འགའ་ཞིག་འདི་ལ་ཕྱོགས་ཙམ་མོས་ན་ཡང་། །དམ་པའི་མགོན་དང་
བསགས་སྦྱངས་སྟོབས་དམན་པས། །ཡོད་མིན་རང་བཞིན་མེད་པའི་
དོན་སོགས་( ༡༦༡ན)སུ། །འཛིན་པའི་ཉེས་བཤད་དྲི་མས་སྦགས་པ་
རྣམས༑ །ལུང་དང་རིགས་པས་ལེགས་པར་སུན་ཕྱུང་ནས། །གངས་རིའི་
ཁྲོད་འདིར་རྒྱས་པར་བྱེད་པ་ལ། །ཀླུ་སྒྲུབ་སྙིང་པོ་སླར་ཡང་བྱོན་འདྲ་
བའི༑ །བློ་བཟང་གྲགས་པའི་ལུགས་བཟང་རྨད་དུ་བྱུང་། །དེ་ཕྱིར་
མགོན་དེའི་བཀའ་དྲིན་བསམ་མི་ཁྱབ།  ཿ །དེ་བསབ་ཕྱིར་དང་དོན་
གཉེར་འགའ་ཞིག་ལ། །ཕན་པར་སྲིད་སྙམ་ཁོ་བོས་འདི་བྱས་སོ། །དེ་
ཕྱིར་གཟུར་གནས་བློ་གྲོས་ལྡན་རྣམས་ཀྱིས། །བསྙེན་བཀུར་དོན་
གཉེར་དྲི་མས་མ་གོས་པར། །རང་གཞན་དོན་གཉིས་བསྒྲུབ་པར་བྱ་
བའི་ཕྱིར། །འཇུག་ངོགས་འདི་ལ་ཐོས་བསམ་སྒོམ་གསུམ་གྱིས། །འཇུག་
པར་རིགས་སོ་བརྩོན་པའི་སྟོབས་བསྐྱེད་ཅིག །འོན་ཀྱང་བདག་ནི་བློ་

དམན་བརྩོན་པ་ཆུང་། །ཤེར་ཕྱིན་དགོངས་དོན་མཚོ་ལྟར་གཏིང་ཟ
པས༑ །ཟབ་མོའི་ལམ་འདི་རྟོགས་པར་ཤིན་ཏུ་དཀའ། །དེ་ཕྱིར་ནོར་
འཁྲུལ་མཆིས་ན་མཁས་ལ་བཤགས།།དགེ་འདིས་མཚོན་ནས་དུས་
གསུམ་དང་འབྲེལ་བའི། །བདག་གཞན་དགེ་བའི་རྩ་བ་ཅི་མཆིས་པ། །
གནས་སྐབས་ཟབ་མོའི་དོན་འདི་ལེགས་རྟོགས་ནས། །མཐར་ཐུག་
བྱང་ཆུབ་ཆེན་པོ་མྱུར་ཐོབ་ཤོག །དེ་མ་ཐོབ་ཀྱི་ཚེ་རབས་ཐམས་ཅད་
དུ༑ །བློ་བཟང་བསྟན་པའི་རྒྱལ་མཚན་ཕྱོགས་ཀུན་ཏུ། །བསྒྲེང་ལ་ས་
སྟེང་འགྲན་ཟླ་མ་མཆིས་པའི། །ཕྱོགས་ལས་རྣམ་པར་རྒྱལ་བ་འཐོབ་
པར་ཤོག །འདི་ཉིད་འཆད་དང་ཉན་པར་བྱེད་པ་རྣམས། །རྒྱལ་བའི་
སྤྱན་སྔར་སྐྱོང་བར་ཞལ་བཞེས་པ། །ཞིང་སྐྱོང་གཟི་ལྡན་དབང་ཕྱུག་
འཁོར་བཅས་ཀྱིས། །གཡེལ་བ་མེད་པར་རྟག་ཏུ་གྲོགས་བྱེད་ཤོག །ཅེས་
དབུ་མ་ལ་འཇུག་པའི་སྤྱི་དོན་རྣམ་བཤད་དགོངས་པ་རབ་གསལ་གྱི་
དགོངས་པ་གསལ་བར་བྱེད་པ་བློ་གསལ་སྒྲོན་མེ་ཞེས་བྱ་བ་འདི་ནི་
སྙོམས་ལས་འཛིན་པ་དགེ་སློང་དགེ་འདུན་བསྟན་པ་དར་རྒྱས་ཀྱིས་
སྦྱར་བའོ།། །།
ཨོཾ་སྭསྟི། ཕུན་ཚོགས་ལེགས་བྱས་གསེར་གྱི་ས་གཞི་ལས། །ལེགས་
འཐོན་སྐུ་བཞིའི་བང་རིམ་མཆོག་གིས་མཛེས། །སྐྱོན་བྲལ་འཕྲིན་ལས་
གཟི་བྱིན་རབ་འབར་བའི། །ཐུབ་དབང་ས་འཛིན་དབང་པོར་གུས་
( ༡༦༡བ) ཕྱག་འཚལ། །དེ་སྲས་ཐུ་བོ་རྗེ་བཙུན་མཁྱེན་པའི་གཏེར། །
ཀླུ་སྒྲུབ་འཕགས་པ་ལྷ་དང་ཟླ་བའི་ཞབས། །ཐུབ་བསྟན་འཛིན་པའི་
གཙུག་རྒྱན་མཁས་པའི་མཆོག །ཡབ་སྲས་བརྒྱུད་པར་བཅས་ལ་སྙིང་

ནས་འདུད། །བློ་གྲོས་བློ་ཡིས་མུན་པ་མཐར་བྱེད་ཅིང༌། །བཟང་པོའི་
ལེགས་བཤད་པད་ཚལ་རྒྱས་མཛད་པ།།གྲགས་པའི་འོད་སྟོང་སྲིད་
གསུམ་རབ་སྤྲོ་བའི། །འཇམ་མགོན་ཉིན་བྱེད་དབང་པོ་ཕྱག་གི་ཡུལ། །
མཁས་མང་དགེ་འདུན་རྒྱུ་སྐར་དབུས་གནས་ཤིང་། ལུང་རྟོགས་
བསྟན་པའི་གླིང་བཞིའི་མཁར་འཕགས་ཏེ། །མཁྱེན་བརྩེའི་འོད་ཀྱིས་
གདུལ་བྱ་ཀུན་དགའི་ཚལ།།ཡོངས་སྨིན་བཤེས་གཉེན་མཚན་མོའི་
མགོན་དེ་རྒྱལ། །ཟབ་བརླིང་དོན་བཟང་ལེགས་བཤད་རྒྱུད་མང་གླུར། །
བླངས་པས་ཐེ་ཚོམ་ནད་སེལ་སྨན་གྱི་ལྗོན། །མ་རིག་ནད་ཀྱི་ཟུག་རྔུ་ཞི་
བྱེད་པའི། །མཐའ་བྲལ་ལྟ་བའི་གནད་དོན་སེངྒེའི་སྒྲས། །ཕས་རྒོལ་
གཉིས་འཐུང་ཚོགས་རྣམས་ཟིལ་གྱིས་གནོན། །དཔལ་ལྡན་ཟླ་བའི་
ལུགས་བཟང་ཆུ་གཏེར་ལས། །ལེགས་འཐོན་རྣམ་བཤད་རིན་ཆེན
དབང་གི་རྒྱལ། །ལུང་དང་རིགས་པའི་བྱི་དོར་ཆེར་བྱས་ཏེ། །ཐུབ་
བསྟན་རྒྱལ་མཚན་རྩེ་མོར་རབ་བཀོད་ནས། །ཡང་དག་ལྟ་བའི་འབྱོར་
པ་འདོད་རྣམས་ལ། །དཔག་ཡས་ཡོན་ཏན་འཛད་མེད་ནོར་གྱི་ཆར། །
ཕབ་པས་ལྟ་ངན་དབུལ་འཕོངས་ཞི་གྱུར་ཅིག །འདིར་འབད་དགེ་
ཚོགས་བྱང་ཆུབ་རྒྱུར་བསྔོས་པའི། །འབྲས་བུའི་ཚད་ཀྱང་ནམ་མཁའི་
མཐའ་ཀླས་པ། །འགྲོ་བ་ཀུན་གྱི་འདྲེན་པ་བླ་མེད་མཆོག །ཐམས་ཅད་
གཟིགས་པའི་གོ་འཕང་མྱུར་ཐོབ་ཤོག །ཐུབ་བསྟན་སྙིང་པོ་གསེཪ་
མདོག་འཆང་བའི་སྡེ། །སྤྱི་དང་ཐོས་བསམ་ནོར་བུས་ཕྱུག་པའི་གླིང་། །
འཕེལ་རྒྱས་ཕན་བདེའི་དྲི་བཟང་མངར་པོའི་རོ། །མྱངས་པས་མཐའ་
དབུས་འགྲོ་རྣམས་བདེ་ལྡན་ཤོག །འདིའི་ཆེད་རྒྱུ་སྦྱོར་འབྲེལ་ཐོགས་

འགྲོ་བ་ཀུན། །སྔོན་བསགས་སྡིག་སྒྲིབ་དྲི་མ་ཀུན་སྦྱངས་ནས། །ལེགས་
ཚོགས་ཚེ་འབྱོར་སྟོབས་སོགས་ཡོན་ཏན་ཀུན། །ལྷུན་གྲུབ་ཀུན་མཁྱེན་
ཐོབ་པའི་རྒྱུ་རུ་བསྔོ། །དགེ་ལེགས་ཀུན་འབྱུང་བླ་མ་ཡི་དམ་ལྷ། །འཕྲིན་
ལས་ཀུན་སྒྲུབ་སྲུང་མའི་ཚོགས་སྤྱི་དང༌། །ཁྱད་པར་ཐ་འོག་ལི་བྱིན་ཧ་
ར་ཆེས། །( ༡༦༢ན)གཡེལ་མེད་སྲུང་སྐྱོབ་བཀྲ་ཤིས་བདེ་ལེགས་
མཛོད༑ །ཅེས་བསྟན་བཅོས་ཆེན་པོ་དབུ་མ་ལ་འཇུག་པའི་སྤྱི་དོན་མཁས་གྲུབ་བསྟན་པ་དར་རྒྱས་ཀྱིས་
མཛད་པའི་རྣམ་བཤད་དགོངས་པ་རབ་གསལ་གྱི་དགོངས་པ་གསལ་བར་བྱེད་པའི་བློ་གསལ་སྒྲོན་མེ་ཞེས་
བྱ་བ་འདི་སྔ་སོར་སེར་སྨད་རང་དུ་པར་ཞིག་ཡོད་པར་སྣང་ཡང་ལྕགས་སྦྲུལ་ལ་ཞུགས་ཀྱིས་རྐྱེན་དབང་དུ་
སོང་བ་བཅས། སྤྱི་དོན་འདི་བཞིན་བློ་གསལ་རྣམས་ལ་ཕན་ཐོགས་ཆེ་ངེས་ཡོད་སྟབས་བསྟན་རྒྱུན་ལ་
བསམས་གཞུང་ས་ནས་པར་གསར་བསྐྲུན་བགྱིད་རྩིས་ཡོད་ཐོག་རྒྱལ་ཁབ་པེ་ཅིང་ནས་གཡུང་དགོན་ཁྲི་པ
རྒྱུད་སྟོད་ཤར་པ་ཆོས་རྗེས་ཀྱང་བསྐུལ་མའི་ཉེར་ལེན་ལ་བརྟེན་སྔོན་ཡོད་པར་མ་ལ་ཡིག་ནོར་ཕྲན་བུ་ཡོད་
པ་རྣམས་རང་ལུགས་ཁས་ལེན་དང་མཐུན་ཁྱད་སེར་སྨད་ཐོས་བསམ་ནོར་བུའི་གླིང་གི་སློབ་དཔོན་ལས་
ཐོག་པ་གྲགས་པ་འཕྲིན་ལས་ནས་ཞིབ་འཇུག་བགྱིས་ཤིང༌། དགེ་བཤེས་རབ་འབྱམས་པ་རིན་ཆེན་རྒྱལ་
མཚན་དང༌། དཀའ་བཅུ་འཕྲིན་ལས་ཆོས་འཁོར་གཉིས་ནས་ཀྱང་ཆེད་དུ་ཡིག་ཆར་དག་ཐེར་སྐྱོན་སེལ་
ལེགས་པར་བྱས། དོ་དམ་རྩེ་དྲུང་སྦྱང་གྲོང་བསྐལ་བཟང་འཕྲིན་ལས་ཡར་འཕེལ་དང་། ཨེ་སྙེའི་བྲིས་བརྐོས་
མཁས་བསྡུས་བཞི་བཅུ་སྐོར་ནས་མེ་ཁྱི་ལོ་འཕགས་པ་འཇིག་རྟེན་དབང་ཕྱུག་གི་གཞལ་མེད་ཁང་ཕོ་བྲང་
ཆེན་པོ་པོ་ཏ་ལར་པར་གསར་བསྐྲུན་བགྱིས་དུས་པར་བྱང་སྨོན་ཚིག་ཏུ་ཤཱཀྱའི་དགེ་སློང་དེ་མོ་ནོ་མིན་ཧན་
ངག་དབང་འཇམ་དཔལ་བདེ་ལེགས་རྒྱ་མཚོས་དགའ་ལྡན་གསང་སྔགས་དགའ་ཚལ་གྱི་གཙུག་ལག་ཁང་དུ་
སྦྱར་བ་འདིས་ཀྱང་རྒྱལ་བའི་བསྟན་པ་རིན་པོ་ཆེ་ཕྱོགས་དུས་གནས་སྐབས་ཐམས་ཅད་དུ་དར་ཞིང་རྒྱས་ལ་
ཡུན་རིང་དུ་གནས་པའི་རྒྱུར་གྱུར་ཅིག །སརྦ་མངྒ་ལཾ། །།

༄༅། །བསྟན་བཅོས་ཆེན་པོ་དབུ་མ་འཇུག་པའི་སྤྱི་དོན་རྣམ་བཤད་
དགོངས་པ་རབ་གསལ་གྱི་དགོངས་པ་གསལ་བར་
བྱེད་པའི་བློ་གསལ་སྒྲོན་མེ།
མཛད་པ་པོ། མཁས་གྲུབ་དགེ་འདུན་བསྟན་པ་དར་རྒྱས།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས། །
སྤྱི་ལོ་༢ ༠ ༡ ༡ ཟླ་བ་༣ ཚེས་༡༩ བོད་རབ་བྱུང་བཅུ་བདུན་པའི་ལྕགས་ཡོས་
བོད་ཟླ་༡པའི་ཚེས་༡༥ ཆོ་འཕྲུལ་དུས་ཚེས་བཟང་པོར་དཔར།
༄༅། །《སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་》གི་
དཔེ་རྙིང་བསྡུ་སྒྲིག་དང་ལས་ཞུགས་མི་སྣའི་མཚན་ཐོ།
བསྡུ་སྒྲིག་འགན་འཛིན་པ། བློ་བཟང་ལྷུན་གྲུབ། དབང་གྲགས། ཚེ་རིང་།
ལས་ཞུགས་མི་སྣ། བློ་བཟང་ཆོས་འབྱོར། རྒྱལ་མཚན་བྱམས་པ། ཚེ་བརྟན་རྡོ་རྗེ། འཕྲིན་ལས།
ཀུན་དགའ་རྒྱལ་མཚན། ངག་དབང་བྱང་སེམས། བློ་བཟང་འཕགས་མཆོག །
ཕུར་བུ། བློ་བཟང་འཇིགས་མེད། ཡེ་ཤེས། ཚེ་རིང་མ། ཚེ་རིང་ཆོས་སྒྲོན།
ལྷ་སྐྱིད། རྡོ་རྗེ་མཚོ། བཀྲ་གཡང་། ལྷག་པ་སྒྲོལ་མ། བྱམས་པ་ཆོས་སྒྲོན།
སྤེན་པ། བསོད་ནམས་དབྱངས་ཅན། པདྨ་མཁའ་འགྲོ།
དེབ་འདིའི་ཞུ་དག་དང་དཀར་ཆག་སྒྲིག་མཁན།
ཚེ་རིང་། རྒྱལ་མཚན་བྱམས་པ། ངག་དབང་བྱང་སེམས། འཕྲིན་ལས།
ཚེ་བརྟན་རྡོ་རྗེ། བློ་བཟང་འཕགས་མཆོག ། བློ་བཟང་འཇིགས་མེད། བཀྲ་གཡང༌།
གློག་ཀླད་ཡིག་འཇུག་པ།པདྨ་མཁའ་འགྲོ།
མདུན་ཤོག་ཇུས་འགོད་པ། ཚེ་རིང་མ།
པར་བསྒྲིག་ལག་རྩལ་པ། ཚེ་རིང་མ།

གངས་ཅན་ཁྱད་ནོ ར་དཔེ་ཚོགས།
པོད་ཕྲེང་ཉིས་བརྒྱ་གོ་བཞི།
